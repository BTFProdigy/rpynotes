fama oku mi na.  6 O mim mi se biekoroma!  Inia firi kirn ma weriso enjelapu ma; simegbamaso ikoli ini nwose ini ikasim, se mi seni tomonikiri chuku kanakana mi  bie gbin koromasam anianga bu, Tamuno Be ori ini koko koroma ani opu Ene mi werimabe, ini berebarasi pele ini  piribia siki mi. 7 Sodom na Gomora na piki ari na kpeki amama na o nwose biekoroma, ani, inia enjelapu ma sefi oku mi se sefi piki kuraka dumokon apu ma: bene-bene be fIni ini nwose fomubara se ini pirime miese ani belema berijineye so nweni mamgba piribi1a erechi.
      8 Ani gbori bara bu, mina apu ma soni ini ori elekirnama miese mi inia bu pulamame; ini Tamuno Be kuro mi dikisima, piki soibie sime boma  nyanapu ma wolome.  9 Maikel, Tibini enjelbo be pembe soni o buoso okwein kon Oru be pirike.  Ani tubo inia bu Mozizi be oju mi okibia no nwo be kamu ori Oru be na nwo so siki mi, o berebarasi pele Oru be pirike, okuma o nwo beme, “Nyanabo Be i dikigani!” 10 Okuma, mina apu ma ini kainboka ye goyegoye ini wolo okwein se ania bie chuchume.  Okuma piri bie-a namama bara mi, owuma bara bu ini nemi-a ye ma, ani piki ini baa-ari yema-e. 11 Ani balafamaye so ini piri oku diki! Ini Ken be ateli mi dukonwengisam. Igbiki gose ini inia bu ma se gbin koroma Belam be mie si mi pirisam. Kora be ininachin oku ini nwose ininachinme, ini piki o ba oku se ini bame.  12 Inia bugerere nemika iru bu mi miese ini iloli so ominea yefi gboloma mi pirime. Inia bu kenge ani ini siki nyana piriye-e.  Foru deki nwengiari ene koromaka sobuno simeoku mi ini simeoku-e; mgbolu chuaka chin simeoku mi ini simeoku-e; ini kunoma burasinsa chin simeoku, ini piki gbotubara fisam.  13 Toruogbo owoi ambura simeoku mi ini simeoku-e, inia bugererema miemieaye ma okoko foin oku mi ari foin oku-e, gbori kiri chieka loliama simeoku ani ini simeoku-e, ani Tamuno Be gbuntein kanakana mi bie bene-bene kiri telima werimasa apu ma.
      14 Inoku, ani Adam be bu sonome karama buo bo be, bolo siki ngisi ini gboloma ikiankorome na, “Nyanabo Be oria fiafia enjelapu ma be kini-a ma-ende-oyiasi finjifinji na korobobia 15 se berekon inimgba piri, ini konsa Tamuno nemika dumo ma gose berebarasi pele inimgba piri, piki Tamuno nemika simieapu ma  kon se o dukosimasa balafama si okweinma gose!”
      16 Mina apu ma ini siki mamgba imburumburu, se bere se jin-apu ololome, ini inia si-a koromama dukonwengi-nwengime; ini inia bu ma boma se bipibele nyana jin-apu piripirime, miese inia kubi simeaye ma inia bara labia bara.

Berijine na Tetema na 
      17 Okuma iya ikiapu, Jizos Kraist be okunwengiapu ma borosa siki bu duko o piri yema o nwose biekoroma.  18 Ini nwose o beme: “Kuluma ene ma labia siki, tomoni pakabo omine kombobia, ani inia si-a koromama dukonwengi-nwengi apu ma.” 19 Mina apu ma ani pua dekiboboye-e, ini tomonikiri bie apu-e, Tamuno Teme Be piki inia bie ofori-e.  20 Okuma, Omine iya ikiapu ma, ye ominea bereni mi o nwo mie kuromamamun.  Tamuno Teme Be kuro bu o teke, 21 se Tamuno Be belema mi bie o sime, o now wa Nyanabo Jizos Kraist be koruari siki, miese oria dikitibifoin bu o simegbamaso dumo se o piribia oku.
      22 O dikitibifoin nyana bereni kpoka apu ma piri; 23 o dapu duapakumabo, ani fini mi bie ini jine pakumabo mi bu: anisiki dapu o balafa nyana se dikitibifoin nyana ini piri, okuma dikibunwonwo o nwo nyana se inia sefi si mi bu pianisa buchuaye ma piri.

Tokoni Tekebipi 
      24 Ye, Ori, ineda biki bu o dachiemabia bo be, piki siyemieka na biebele nab u omine se oria boma nyana torukubu bobia bo be. 25 Ori ngeri Tamuno Be minea Duaboromabo, Jizos Kraist wa Nyanabo Be bu boma na osi na, opu  na, piki bereton kuro na sime o piri, borosa  siki na, mioku na piki besiki-besiki la! Amen. 



DIEBELEMA YEMA
Diebelema Jon Be Piri Ye Mi
Diepakumaye 
      Diebelema Jon be piri ye mi ini fufuka se Kraistdukonwengiapu ma piriari siki bu ani gienme ani inia bereni Jizos kraist Be ani Nyanabo Be-e now be ye mi erechi. Diri mi gienbo be dada se bietonye ani torusedikibiaye na piki bukiekuro nase ani kien-apu ma piribia ye goe, piki duko ini   piri se ini bereni mi bu simebia oku torusiori na fomubara na be sikima bie bu.aniatibi diri mi be opu pekere anisiki mi be Kraistdukonwengiapu ma ineda kainbobia ye se otoma okweinma be diebelemaye na teme-anga elekima na mi bie sime ye-e, okuma ari bubuamaye so isis apu mamgba pirime.  Nimetibima jinye-jinye na kura oku mi, min diri mi be beretibi ma ini kpoto-kpoto ari dukome bokokirikiri bu ani teme-anga elekima kirikiri ma paka bara bu Diri mi kirikiri bara ini nwose ani dukoari ye ma kainbome now be soni, dada ogboku beretibi mi buokorome: na Kraist Nyanabo Be bu, Tamuno Be kuluma bu ori na tarakapu mamgba nengimabia piki Setan be na, se min omubaraibi mi karasa bebe o gbeinye se oria tomoni bereni nyana appu ma piribia se iwo so na iwo tomonikiri na be belema o nwose ini piribia. 

Beretibi Ma Oruru Bu Simeoku Mi
Diepakumaye 1.1-8
Diri mi finji teme-anga-elekima na se sonome-a chochi ma  Seinima firifirima diri ma na 1.9 – 3.22
Ini sonome-a yeoboloaye ma se obolo diri mi 4.1 – 8.1
Sonome-a odu ma 8.2 – 11.19
Dragon be na mama nama ma na 12.1 – 13,18
Kirikiri teme-anga elekima ma 14.1 – 15.8
Tamuno igena mi be sonome-a boli ma 16.1 -21
Bobilon mi be fa mi na, nama be nengima mi na iruo ikiankorobo be na, piki oru be na 17.1 – 20.10
Kuluma berekon mi na 20.11-15
Iwo so mi na, iwo tomonikiri mi na, iwo Jerusalem mi na 21.1 – 22.5
Kulumuma okwein 22.6-21
	
1
 Min ddiri mi bie sime-a ye ma ani paka se Jizos Kraist Be diebelema ayae ma-e. Tamuno Be gose min mi diebelema o piri ye ani miese oria firinwengiapu ma bo boloka siki bu pakabia aye ma nwo nemibia oku. Kraist Be oria enjelbo be firima bu, ani o mie se oria firinwengibo Jon be maa ye ma nemiye-e. 2 Se Jon be ori oria ye mamgba o piki now dukosam. Min mi ani Tamuno Be bar abo oku mi-e, piki Jizos Kraist Be diebelema kokomaye mi bu, ori Jon be gien koroma ye ma-e. 3 Biebele sime min diri mi kien bo now pirime, biebele mi ani piki sime min ikiakoro okwein mi poki se piki min diri mi bie gien ye ma se bebe ye mie apu ma pirime! Aniatibi, maa ye ma bo pakabia siki mi kpekisam.

Sonome-a Chochi ma La Kerenibipi 
      4 Min ani Jon be se Esia se pekere mi bie sime sonome-a chochi ma seinma firifirima diri mi-e.
      Ye mioku sime Bo be, borosa siki sime Bo be, piki bobia Bo be na piki oria amanyanabo ngada mi toroko sime sonome-a temema bub o dikibugerere na deinma na sime o piri.  5 Piki, Jizos Kraist, kubie se bugbane gbein onyechiebo be fiapu ma bu ini tatari sisema bo be, ori piki tomonikiri mi bie sime amanyanapu ma be beretonbo-e.
      O wa belemamie, se oria fibu minea sima bu o wa pekere pakuma bosam.  6 pikina wa se agbamieapu amanyanakiri miesam, firinwengi se o Tamuno, piki Dawu Be piribia ye erechi.  Ye boma na, kuro na, sime Jizos Kraist Be piri, besiki-besiki la. Amen.
      7 Diki, o sobuno mi na boabe! Tomonibo goyegoye ori oribia, bekere se o temi apu ma soni.  Tomonikiri bie sime tomoni mamgba o ubia.  Ani ani simebia oku-e! Amen.
      8 “Iri ani Alfa piki Omega Be-e,” ye bu saki mi na piki ania kuluma Be-e, ani Kuromamgba Nyana Tamuno Be, mioku sime, borosa siki sime, piki bobia Bo be-e.

Elekima bu Kraist be ori mi 
      9 Iri ani Jon, ominea minabo be-e, Iri soni omine na torusiori bu inema nyana, amanyanakiri mi na piki kubie juro mi na diaokiari bo-e, ani Kraist Be dukonwengiapu bara bu.  Ini I se Patmos chuo mi bie koromame aniatibi Tamuno okwein mi na Jizos Kraist Be diebelememasa kokomaye mi a nwo oloku pakuma ye erechi. 10 Nyanabo Be ene mi bu Fiafia Teme Be bo iya ogono gbaname. Anisiki, odu fie oku fieari gele puku iya obuju a nwo naame.  11 Puko mi nwo beme, “i ori ye gien, se diri mi se sonome-a amama bie sime chochi ma seinma: Efisos na, Smaina na, Pagamom na, Tayatira na, Sadis na, Filadelfia na, piki Laodisia mi na.”
      12 Ani a vinpiki okwein I piriari bo be dikiye-e, ari ori ye ani ini goli se mie sonome-a tonjie gbanaye.  13 Aria bie bu gboriye tomonibo na kikiname, o chua koro buchuaye mi ani mun o buochuku lame. Anisiki ini goli se mie birikunye o nwose oria ekpe boromame.  14 O tibi inimema owo, anikanika abalalabia oku biame, ani siki o torumgboluma ari fini kori oku korime.  15 Ini gurosa alapeleka wanani-wananima bia oku ani o buoma bia oku-e; anisiki, o puko mi chingi ogono ideri koroari ogororo mengi de oku deme.  16 Oria ama bara bie sonome-a lolia o nwo olome, anisiki, mama toru nyana obu okolagiji o bipi bie pakabome.  O toru mi eneogboin irua bia oku biame.  17 Ari ori ori siki fisa bo bara a nwose obuochuku biki korome se ori oria ama bara mi o nwose iya ogono gbana se i beme na: “Balafa ma!  Iri ani ye bu tatari mi na piki ania kuluma mi na-e.  18 iri ani dumo bo be-e! A fime, okuma, inioku a dumo gbamasosam.  Fi mi na duein ama mi nab u a kuro nyaname.  19 Anigose, i orisa ye ma ani mioku sime ye ma na piki obuko pakabia ye ma na gien.  20 Min iya ama bara mi bie i ori sonome-a loliama na piki sonome-a goli tonjie gbanayema be koiye mi fieari ye-e: ari sonome-a loliama ani sonome-a chochi ma be enjelapu ma-e; anisiki sonome-a tonjie gbanayema ani sonome-a chochi ma-e.

Se Efisos firima Oku mi 
2
 “Gien ori Efisos chochi me be enjelbo be seinma: “Ori oria ama bara mi bie sonome-a loliama olo piki sonome-a goli tonjie gbanaye ma ogboku nwengi ma boro bo be ani min oku mi firimaye-e. 2 I nwengiari firima a nemime; a nemime na siyemie apu ma i inia torukunke, a piki nemime na okunwengiapu se inia bu chin apu ma i ini dadiki se dokibo orisam na ini iruoapu-e. 3 I tibi gose i inema nyaname, piki ton-a torusiori orime, ani-ebeso, i kubie lokoke. 4 Okuma a se I oloari ye omi-e. Tatari siki i; i belema oku i bari oko se i belemake. 5 Aniokuma, i biki anga mi se biekoroma! Sibu vinpiki, se tatari siki i mie oku mie. I nemikase iya sima bu vinpikike bebe iya tonjie gbanaye mi sime anga a bo ani dekisinbia. 6 Okuma min i nwengi sa ibi firi-e, na Nikolai se apu ma inia firima i ari dikibunwonwome, ani iri soni ari dikibunwonwo oku mi-e.
      7 “Ye beri nyanabo-nyanabo Teme be kon chochi ma piriari okweinma poki!
      “Omubaraibi nyanabo –nyanabo, ani Tamuno Paradais mi bie sime dumo chinmgbolu mi a nwose piri se fiibia ye-e.

Se Smaina mi firima Oku mi 
      8 “Gien ori Smaina chochi mi enjielbo be seinma: “Ori, tatari piki kuluma bo be, fi piki sise bo be, oku mi firimame. 9 Ari iya bufukama nemime; a nemime na i igweinme – okuma kokomaye bu i bakama alakonme! Ini, Juapuka, se Juapu se inia bu chin apu ma, se, i dukosimari ye ma a nemime. Ini ani sime Oru be piri apu-e! 10 Gboriye so dikibalafa ma, i oribia torusiorima bu Poki! Oru be ori ominea bu dapu se ikoli bie chubia, se o dadikibia erechi.  Oyi-a din o nwose torusioribia.  Kubie se bugbane gbein bo so-o ani fi okibo I piribia nwo be soni, anisiki, a dumo se omubaraibi amanyanachu mie i piribia
      11 “I nemikase beri nyaname bebe, Teme be ko chochi ma piriari okweinma poki!
      Omubaraibi nyana apu ma main karama fi mi, bari ye se ini lama eke.

Se Pagamom mi firima Oku mi 
      12 “ Gien ori Pagamom chochi mi enjelbo be seinma:
      “Ori mama toru nyana obu okolagiji me nyanabo be ani min oku mi firimaye-e. 13 I anga nyo a nemime; ani nyo ani Setan be oria amanyana-ngada mi sime ye-e. I kuroma i olome; ibu i nyana bereni mi bu I kubie lokoke, anitein-anga, Antipas a kubie se bu gbana gbein onyechiebo be, ani Oru be anga nyo mi bu ini nwo ba siki soni. 14 Okuma, a se i olobia ye  kalaye omi-e: Iya tomoni ma be dapu Belam be dieye mi dukonwengiabe. Belam be ani Belak be se telima bie chu se Izrel-apu ma mun ini se agbamie oru piri sa fiiye fii bo be-e. Ori ani piki sefi se ini dieye-e. 15 Ani gbori bara ani iya tomoni ma be dapu Nikolai-a apu ma dieye mi duknowengi oku-e. 16 Mioku, iya sima bu piki! I nemikase pikike bebe, boloka siki ari o damabo se I bipi bie pakabobia kokolagiji mi se owu se inia apu ma pakabia.
      17 “Ye beri nyanabo-nyanabo Teme be kon chochi ma piriari okweinma poki!
      “Ini omubaraibi apu ma, boisime mana mi bud aye a nwose ini piribia. A piki gbori biabia dupari nwose inia bie oru bobo piribia. Ani oki bo be kenge mi dupari mi bu sime iwo ere me nemibia ye-e.

Se Tayatira mi firima Oku mi 
      18 “Gien ori Tayatira chochi mi enjelbo be seinma: 
      “Min, ori Tamuno Toku Be, Torumgbolu fini kori oku  kori bo be, ani buoma ini gurosa alapeleka simeoku sime bo be, ani min oku mi firimaye-e. 19 I nwengiari firima a nemime. Iya belema na bereni na, piki firinwengi mi na inema nyana mi na – ari mgba, a nemime. A piki nemime na mioku, i firinwengi tein aya siki mi nengime.  20 Okuma, min a se I olobia ye-e. I bereni ari Jezibel ikiankoroaro nwose abu chin bo ma pirime, aria dieye mi bu ari iya firinwengiapu ma telima mun sefiseam, ini piki se agbamie oru piri fiiye nwo fiisam. 21 A siki se a pirime se aria sima bu a vinpiki, okuma aria sefi bu a vinpiki dukuke. 22 Anierechi, ari a se bufuka bie chubia, ari a se obi ibila ogono gbin koromabia, anisiki, ari na sefi gboloma apu ma piki ojuaku nyanabia ini aria sii-a miemienye ma bu vinpiki sikimaka okuma.  23 A piki ari na nwengiapu ma babia. Anisiki, ani chochi mamgba nemibia ye-e na iri ani tomonibo koroma se inibo ton ye goyegoye nemi bo be-e Oru bobo mieye bu mi a weri inibo gbeinbia ye-e.
      24 “Okuma, omine Tayatira bie kon isiapu ma, ma mi sii dieye mi nemika apu ma: isiapu ma se Oru be bug bun-a ye nwo chin ye ma ma o dawo nemike. A kuko o piriabe na a bari jin iku-a ye se o punuma eke. 25 Okuma ma a boka simeogbo, omine olo ye mi o nwo olo kuroma. 26 Okuma ini omubaraibi apu ma, a bi yema mie mun kuluma mi la apu ma, ini ma ani ari I Da be bara okibo kuro mi nwose piribia ye-e. 27 O kuro bara se ini dikidikibia, kuku ba kosima oku o nwose ini kosimabia.  28 Anisiki, a piki dede lolia mi se ini piribia. 
      29 “Anigose, ye beri nyna bo nyana bo, Teme Be kon se chochi ma piriari okweinma poki!

Se Sadis mi firima Oku mi 
3
 “Gien Sadis chochi ini enjelbo be seinma:
“Min ani Tamuno Be sonome-a teme ma na sonome-a loliama na nyanabo be bar abo oku mi-e. i mieariye mamgba a nemime, i dumome nwo be ere i nwo fiabe, okuma i fisam. 2 Anierechi, sise, se i bara sime ye mi miekuroma, ma ani fi koroka simeogbo. Aniatibi a dokibo orime na Tamuno be torukubu bu i nwengi firima, ma kpainke. 3 Min mi gose, ini se i die sa ye ma na piki i naa sa ye ma na, nwose biekoroma, ani dukoye mi-e, se iya siima bu vinpiki. Sise, anika okuma furubo bara a nwose bo i labia, ibu nemika simeogbo. 4 Okuma, ominea bu kala apu Sadis bie inia buchuaye ma miefiafiamame. Omine abalala buchuaye ma chua iri na nwengibia, aniatibi iri na nwengi mi o gbeinme. 5 Min gbori bara mi buy ani ini abalala buchuaye se omu mi baraibiapu ma chuabia  oku-e; anisiki, dumo diri mi bie ari inia ere ma kororosin eke. I Da be na oria enjelapu ma na torukubu bu ani a belema dukopakumabia ye-e na ini sime I pirime.
      6 “Ye beri nyanabo-nyanabo, Teme be kon chochi ma piriari okwein ma poki!

Se Filadelfia mi firima Oku mi
      7 “Gien ori Filadelfia chochi mi  enjelbo be seinma:
      “Min ani ori fiafia kiki kokoma bo be firima oki mi-e. Devid be samba mi o bara omi-e, se o finjisa bebe gboribo soni ineda ani pali eke, o piki, ani pali sa bebe gboribo soni ineda finji eke. 8 Ani o nwengiari firima nemime; a nemime na kuro kalaye o nwo nyaname, omine iya dieaye ma dukonwengisam, o piki iya ere mi pikike. Gboribo so ineda gbein eka boko ominea toroko a nwo finji koroma warabe.  9 O poki! Ani wo sime Oru be piri apu ma, ini iruokon-apu ma, nwose inia bu oki na ini Juapu-e, okuma inike, Ari ini miebia ini i toroko bo se kpereki i piribia. Inimgba ini nemibia na ari i belemame.  10 I iya oloko ma olo se inema nyana ya gose, bo min tomonikiri tomoni mamgba labia dadiki mi bu, ari i duaboromabia.  11 Boloka siki bu a boabe. Kuroma i nyana ye mi nwo olo, miese gboribo soni iya omubaraibi amanyanachu mi nwo poko oki eka oku.  12 Omubaraibibo be ari o seni i Tamuno Be oputekewari bie ogbochin now miebia, ori ngisi ania bu sikima eke. Oria ogono mi ari i Tamuno Be ere mi gienbia ye-e, piki Tamuno Be opuama mi ere na, ani iwo Jerusalem mi; ani Tamuno Be bara sobie korobobia ye mi, a piki oria ogono iya iwo ere mi gienbia.
      13 “Ye beri nyanabo-nyanabo Teme be kon chochi ma piriari okwein ma poki!

Se Laodisia mi firma Oku mi
      14 “Gien ori Laodisia chochi mi enjelbo be seinma:
      “Min ani ori Amen, kubie se bugbane gbein piki kokoma onyechiebo be, ani Tamuno Be teme-a ye mamgba bu chukusakibo be, ani min oku mi firimaye-e. 15 Iya firima a nemime. A nemime na i obokuke, i piki ofirike, a bibia i maa ye ma bu gboriye bu sime.  16 I nwo mememe now be siki, na oboku soni i obokuke, piki ofiri soni i ofirika siki, i bipi bie ari i osuro pakumabia! 17 I nwo beme, ‘Ani alakonme ye piki iri na lokolokome, a piki a bi ye goyegoye nwo nyaname!’ I igweinme, i papa businme, i torumgboluma piki punme.  18 Anigose, i alakon dokime now bebe, ari i tetemabe na bo i bara ini se fini bie foi kpainma sa goli mi nwo fe; miese i alakonbia oku. Piki i bara abalala buchuaye fe se iya bugererema papabusin mi kikima. Piki diri fe se i torugboluma tan, miese i nyoribia oku. 19 A nwo belema apu ma ani ari igani piki bufuka se ppiriari apu ma-e Anigose iya siima bu vinpiki.  20 Poki! A boko mi bu chie se gboloabe; i puko naa se finji bo omi-e bebe, ari oria wari so se ori na yefibia, ori piki iri na yefibia. 21 Omubaraibi bu, a nwo i Da be na oria amanyana-ngada mi ogono simeoku mi, ani gbori bara bu, ani a kuro se omubaraibi apu ma piri se ini iri na iya amanyana-ngada mi ogono simebia oku-e.
      22 “Ye beri nyanabo-nyanabo, Teme be kon chochi ma piri okweinma poki”

Sobie Tamuno teke bara mi 
4
  Min mi bo boro siki a bo dikime, se so boko mi finji se a jin elekima orime, a tatari naa se okwein i piri, odu mi fie okiu fie puko mi, nwo beme, “Iwo mio bo, anisiki min siki mi boro se pakabia ye a nwose i diebia.” 2 Ani gbori kirikiri, ani Teme Be bo ibu gbanaye-e. Ani nyo sobie gbori amanayana-ngada ogono ogboribo ania ogono simeme. 3 Diki toru bu jaspa na kanelian na yela dupari ma simeoku ani o simeoku-e; anisiki ogona oria amanyana-ngada  mi kelemame.  Be ogona be ori emerald dupari toru nyaname. 4 Amanyana-ngada mi kelema, jin si inein-a amanyana-ngada finji a now orima.  Aria ogono semiapu bu si inein-a apu finji simeme; abalala ini nwo chuame, se goli-goli amanyanachu ini nwo chirame.  5 Sowakam na so-fie na, piki soalagba na, amanyana-ngada mi bie pakabome.  Sonome-a ponji tonjie amanyana-ngada mi toroko bia simeme. Maa sonome-a tonjiema ani Tamuno Be oria sonome-a Tememma-e.  6 Temedikiye oku sime toru piki amanyana-ngada mi toroko simeme, opumabia kupari fiyafiya oku ani ani fiyafiya oku-e.
      Amanyana-ngada mi kelemame anga-anga bu, inein-a dumo temeaye omi-e, torumgbolu obu na kubu na bu aria bu beinme. 7 Tatari wu be ori chiriba be na kikiname main karama wu be, o nambulo kikeme tere karama wu be o tomonibo torukubunyaname, anisiki, inein karama wu be o fin-ari igo na kikiname. 8 Inein-a dumo temeaye ma bu gbori wu sonio-a pamba sonio-a pamba nwo nyaname; anisiki obu na kubu na bu torumgbolu aria bu beinme. Din na Enekaka na bu, inyosara ofori bara bu ari nime chuabe:
      Fiafia, fiafia, fiafia ani Nyanabo, Kuromamgba Nyana 
      Tamuno Be-e,
	ori borosa siki na mioku na piki bobia siki na sime bo 
		be.”
      9 Boma na, osi na, piki miebaka be nime na, maa inein-a temeaye ma nwo chu ori amanyana-ngada mi ogono sime dumogbaso bo be pirime. Ini nime mi chu siki, 10 ini si inein-a seniapu finji ma bikikoro ori amanyana-ngada mi ogono sime dumogbaso bo be piri se o tekeme.  Ini inia amanyanachuma se amanyana-ngada mi toroko koroma se nwose nime chume, 
      11 “Wa Nyanabo, piki minea Tamuno!
           Iri ani boma na, osi na, piki kuro na se piri gbein Bo-e.
           Aniatibi, iri ye mamgba tememe,
           piri i bubele bara bu ani ari sime piki dumo nyanaye-e.”

Fangaladiri mi na Anana-Toku be na 
5
 Ori amanyana-ngada mi ogono sime bo be amabara bie, fangala obu na kubu na bu ye gien diri a nwo orime; anisiki sonome-a yeoboloaye ini nwose ani obolome.  2 A gbori opu enjelbo orime, gele puko se olokuabe: Tubo kuro nyana se yeoboloaye ma pini se fangaladiri mi finji be?”  3 So mi bie soni anikanika tomonikiri bie anikanika tomonikiri chukubie gboribo soni ineda diri mi finji se ania bie dikike.  4 Ari opuma owume, aniatibi ani gboribo soni bugbeinke ineda pakabo mi fangaladiri mi finji, anikanika ania bie diki.  5 Ani seniapu ma bie gboribo nwose I beye-e, “Owu ma, Diki! Juda furo mi bie pakabo chiriba be Devid be bu paka bo opu bo be, ori omubaraibi mi nyanasam; ori ani piki ineda sonome-a yeoboloaya ma pinisin piki fangaladiri mi finjibia ye-e.”
      6 Anisiki, ari Anana-Toku  be orime amanyana-ngada mi ogboku o chie warabe.  Se inein-a dumo temeaye ma seniapu ma na ogbori kelemame.  Ini o baasam nwo be bara o nwo simeme. Sonome-a ivali na sonome-a torumgbolu na o now nyaname, ani Tamuno Be se tomonikiri mi mgba seinma sonome-a temema-e. 7 Anana-T okube mun amanyana-ngada mi ogono sime bo be ama bara bie sime fangaladiri mi okime.  8 Ori o bara fangaladiri mi oki so siki, inein-a dumo temeaye ma na isis inein-a seniapu finji ma na Anana-Toku be toroko bikikorome.  Bobo obo na insensi bie bein goli-goli boli na nwo nyaname, ani Tamuno-a tomoni ma be tekema-e.  9 Ini iwo nime chume:
“Ani I gbeinme fangaladiri mi oki 
se ani oboloyema pini sin.
Aniatibi ini i bame se i piki iya pulobu weri tomoni fe bo Tamuno Be pirisam ton-a furo na, okweinbele na, se ma na, piki tomoni goyegoye mamgba bie bu
10 I piki ini se agbamieapu amanyanakiri miesam firinwengi mina Tamuno Be piri, 
    se ini beretonbia tomonikiri bie”
   11 A piki dikime se ton-a enjelapu mbruse puko naame ma-ende-oyiasi-finji-finji bu.  Ini chcie inein-a temeaye ma na seniapuma na, 12 amanyana-ngada mi na kelemame se gele puko bu nime chuabe:  
   “Ini ba Anana-Toku Be ani o gbeinme
   Kuro na, perena, nemi na, inyo na, osi na, boma na, piki
   	  tokoni na sime o piri!” 
13 Se a piki temeaye goyegoye nwo naame so mi bie simeaye na tomonikiri bie na, tomonikiri chukubie na piki toru mi bie – min tomonikiri bie dumo nyanaye goyegoye – arimgba nime chu se beabe:
	“Simegbaso tokoni na, osi na, boma na 
	Piki kuro na sime ori amanyana-ngada mi ogono sime bo 
	       be na
14 Inein-a dumo temeaye ma nwo pekereme, “Amen!” Se seniapu ma bikikoro se tekeme. 

Yeoboloaye ma 
6
  Anisiki, Anana-Toku be a nwo orime, sonome-a yeobolo aye ma be tatariye mi o nwo pini finjime, inein-a dumo temeaye ma be gbori wu puko soalagba kike bara se fie se a naane, ari nwo beme, “Bo.” 2 A diki okuma, gbori biabia asun ani nyo omi-e.  Oria ogono sime bo be lubu o bara omi-e, amanyanachu ini nwose o pirime se omualabo bara bu, o pakamun omu mi gbinkan-e muabe.
      3 Anisiki, Anana-toku be main karama yeoboloye mi pini finji siki, main karama dumo teme wu be puko a now naame beabe, “Bo!” 4 Jin asun pakabome, pulopulo asun owu se tomonikiri bo miese tomoni ma inia bu ma babia bara, be kuro ini nwose asun be ogono sime bo be pirime. Opu okolagiji ini nwose o pirime. 
      5 Anisiki, Anana-Toku be tere karama yeoboloye mi pini finji siki, a piki tere karama dumo teme wu be puko naame, beabe, “Bo!” A gbori kurukuru asun orime, mama ikpatu yetonye, oria ogono sime bo be bara bie omi-e. 6 Ari inein-a a dumo temeaye ma bie a puko kike ye naame.  Ani wo beme, “Wit ipiamgba gbori kopu ani gbori ene gbeinye-e, tere-a bali iniamgba kopu piki gbori ene gbeinye-e, okuma oliv chinma na vain chinma na omine ari siima ma!”
      7 Anisiki Anana-toku be inein karama yeoboloye mi nwo pini finjime. A piki inein karama dumo teme wu be puko naame, beabe, “Bo!”  8 A diki siki gbori oju po ma bia asun omi-e.  Ini se oria ogono sime bo be chin ere’ ani Fi, anisiki fiapu ama mi obuju o kukoari ye-e.  Tomonikiri mi se inein-a kiri pu be gbori kiri mi be kuro ini nwose ini pirime na ini owu na, buruba na, obi na, piki owoi-a nama na bu boro ini ba. 
      9 Anisiki, ani Anana-toku be sono karama yeoboloye mi nwo pini finjiye-e, se Tamuno okwein mi na ini kubie se bugbana gbein bara se chie onye mi gose ini ba apu ma temema a nwo orime agbamie-edeni mi chuku.  10 Ini gele puko se olokume, “Kuro mamgba nyana, fiafia, piki okoma Nyanabo! Ani pa piki sime nde siki la se I minea tibi sowu bi be ini wa ba ye gose?”  11 Abaalala koro buchuaye ini nwose bobo pirime anisiki, ini piki nwose ini beme, na, ini kala siki se koru, ini inia juo firinwengiapu ma na minapu ma na ba so siki, se kienbipi mi karamabia bara.
      12 A piki Anana-Toku be orime, ani sonio karama yeoboloye mi o nwo pini finji siki.  Kiri mi opuma jikeme. Irua mi ona bite kurukuru oku ani ani kurukuru oku-e, anisiki akalu mi pikibo tomoni pulo bara simeme.  13 Kuro foru ma biaka fig chinmgbolu nwo jike sara bara ani lokiama sokoro kiri sara oku-e.  14 Fangaladiri ini nwo fangala oku ani sotoru mi imain fa oku-e, anisiki tunduma na choma na ari aria kirima bu poko some. 15 Anisiki, ani tomonikiri bie amanyanapu ma na, bereton-apu ma owunitibini alapu ma na kuroapu ma na, piki omoni ma na furoawo ma na mun tunduma bie sime pokoloma na ikuma na bie boiye-e.  16 Ini nwose tunduma na ikuma na beme, “O sokoro minea ogono koro se ori amanyana-ngada mi ogono sime bo be na Anana-Toku Be na igani bie wa kikima!  17 Aniatibi ani opuma balafama igani ene mi ani bosam se tubo ineda ani da be?”

Izrel-apu ma bu Mainfasi Poku 
7
  Min mi boro siki tomonikiri mi be inein-a ikolima bu, chiesime ari inein-a enjelapu a nwo orime, ini ibein-a ikolikima be foru ma olo chiemame, miese gbori foru soni fie mun tomonikiri mi bie, anikanika toru mi ogono, anikanika eje ma la eka bara.  2 Se a piki jin enjelbo orime; iruapakapaka nyo bu ori iwoabe; o bara bie dumo Tamuno Be hyeoboloye omi-e. Ori oloku ini inein-a enjelapu ma pirime, ani Tamuno Be kuro se piri na ini tomonikiri mi na toru mi na siima-e nwo be apu ma.  3 Enjelbo be now beme, “Ma, ye se tomonikiri mi na toru mi ma anikanika eje ma na lama ma, wa minea Tamuno Be  firinwengiapu ma fubaraogbo ma bu elekima chuaka simeogbo.”  4 Ini duko I pirime na ini fubaraogbo elekima chua apu ma kienbipi ani mainfasi poku now lame.  Izrel mi be furo mamgba bie ani mina-apu ma pakabo ye-e.  5 Juda furo bie kini-a poku na oyi-ende ani ye fubara bu obolo ye-e.  Ruben furo bie kini-a poku na oyi-ende, Gad furo bie kini-a poku na oyi-ende, 6 Asha furo bie kini-a poku na oyi-ende, Naftali furo bie kini-a poku na oyi-ende, Manasi furo bie kini-a poku na oyi-ende, 7 Simion furo bie kini-a poku na oyi-ende, Livai furo bie kini-a poku na oyi-ende, Isaka furo bie kini-a poku na oyi-ende,  8 Zebulon furo bie kini-a poku na oyi-ende, Josef furo bie kini-a poku na oyi-ende, Benjamin furo bie kini-a poku na oyi-ende.

Baka Tomonikpo
      9 Min mi boro siki baka tomonikpo a nwo orime – gboribo soni ineda kien-eka tomonikpo. Ama torukirikiri na, se torukirikiri, piki okwein bele kirikiri bie mi ini bo ye-e, se ini bo ori amanyana-ngada mi na Anana-toku be na toroko chieme; ini abalala buchuaye chuame, anisiki ini piki inia bara ma bie koro bara olokume.  10 Ini gele puko se olokume: “Ori amanyana-ngada mi ogono sime minea Tamuno Be na, Anana-toku be na bu mi duaboroma mi boye-e!”  11 Enjelapu mamgba chie amanyana-ngada mi na seniapu ma na piki inein-a dumo temeaye ma na kelemame. Ani ini amanyana-ngada mi toroko biki koro, toru se ibo Tamuno Be teke ye-e. 12 Se beabe, Amen” Tokoni na, boma na, nemi na, miebaka na, osi na, kuro na, piki inyo na, sime minea Tamuno Be pirime, mun bene-bene now la! Amen!
      13 Seniapu ma bu be gboribo i gbelame, “Nwo koro  abalala buchuaye ma chua apu ma ta apu, nde ju ini bo?”
      14  “Senibo, a nemike, Iri i nemime.” A nwo pekereme.
      O nwose i beme, “Minea apu ma, ani opu torusiori mi bie, pakabo apu ma-e.  Ini Anana Toku be pulo mi se inia koro buchuaye ma sikiri se ari mie fiafiamasam.  15 Ini ini gose Tamuno Be amanyana-ngada mi toroko chie, piki din na enekaka nab u oria oputekewari bie firinwengi o piriariye-e. Ori amanyana-ngada mi ogono sime bo be ani o torukubu se ini gbeinbia ye-e.  16 Buru anikanika mengi bari ngisi ini tari eke; irua bari ini tein eke, inia bu piki pari jukujuku eke.  17 Aniatibi, ori amanyana-ngada mi ogboku sime Anana Toku be ani inia anana korubo sobia ye-e. Ori ani piki ini pamun dumo piri ideri mengi ma labia ye-e. Anisiki, Tamuno Be ori inia toru owumengi ma gurosinbia.

Sonome Karama Yeoboloye Mi 
8
  Anana-Toku Be sonome karama yeoboloye mi pini finji siki, sokienye bala soi pembe ye na gbasiye bu so mi bie yawume.  2 Anisiki, a sonome-a enjelapu ma orime, ini Tamuno Be toroko chie simeme; se ini piki sonome-a odu se ini pirime.
      3 Jin enelbo bo agbamie-edeni mi angasiki chieme.  Ini goli se mie kunuma dokimaye o bara omi-e.  O se Tamuno-a tomoni ma teke ma bu chuabia kunuma dokumaye ini nwose bakama o pirime o piki ani se amanyana-ngada mi toroko chiesime goli agbamie-edeni mi ogono agbamie-e.  4 Enjelbo be bara sime dokiari ye kunuma ye mi be onwoin mi na Tamuno-a tomoni ma be teke ma na iwo mun Tamuno Be toroko lame.  5 Anisiki, enjelbo be kunuma dokimaye mi oki se agbamie-edeni ogono sime fini mi oki se ania bie chua beinma, se ani se tomonikiri gbinme.  Nyo fie na soalagba na, sowakam na, piki opu kirijike na kiriokime.

Odu ma 
      6 Anisiki, sonome-a odu ma olo sonome-a enjelapu ma bukarakaramame, ari ofurobia erechi.
      7 Tatari enjelbo be oria odu mi ofurome.  Opu ene mgbolu na fini na piki oju be pulo na gwa tomonikiri mi sarame.  Tomonikiri me se tere-a kiri pu be gbori kiri dokime ani gbori bara ani eje ma na osoin ma na piki doki oku-e.
      Anisiki, main karama enjelbo be oria odu mi ofurome.  Koriari opu tundu kikeye ini nwose toru mi bie gbinme. Toru mi se tere-a kiri pu be gbori kiri pikibo oju be pulo some.  9 Toru mi bie sime dumo temeaye ma se tere-a kiri pu be gbori kiri fime; piki owoin-aru ma se tere-a kiri pu be gbori kiri kosifame.
      10  Anisiki tere karama enjelbo be oria odu mi ofurome.  Gbori ponji tonjie bia oku bia opu lolia sobie sokoro toru ma na ideri mengi ma na se tere-a kiri pu be gbori kiri bie korome.  11 (Lolia mi ere ani “Aku.”) Mengi mi se tere-a kiri pu be gbori kiri akume se ani bu tori-a apu fime aniatibi ani bo akusam.
      12  Anisiki, inein karama enjelbo be oria odu mi ofurome. Irua mi na akalu mi na, piki lolia ma na gboriye-gboriye se tere-a kiri pu be gbori kiri ye ari lame ani-erechi aria enekubu mi se tere-a kiri pu be gbori kiri pikibo kanakaname.  Ene mi se tere-a kiri pu be gbori kiri biapakake ani gbori bara ani ani sime din mi soni piri oku-e
      13 Anisiki, a diki siki, gbori fin sobie soari igo a nwo orime; o gele puko se olokuabe, “Worinime! Worinime! Worinime! Sime tomonikiri anga apu ma piri ani kon tere-a enjelapu ma inia odu ma ofurobia siki pakabia ye ma erechi!
9
 Anisiki, sono karama enjelbo be oria odu mi ofurome.  Sobie sokoro tomonikiri koro gbori lolia a nwo orime; tuma nyanaka olulu mi be samba mi ini nwose ani pirime.  2 Min lolia mi ani tumanyanaka olulu mi finjiye-e; se onwoin ania bie kputuma pakabome min onwoin mi ani opu orumo bie pakaboye na kikiname.  Tuma-anyanaka olulu mi bie pakabo onwoin mi ani irua mi na, so mi toru na kanakanamame.  3 Onwoin mi bie igurube paka bo tomonikiri sarame, se pirikambulo ma nyana kuro mi ini nwose ari pirime.  4 Ini nwose ari beme na ari ye seni osoin anikanika eje ma, anikanika chin goyegoye lama ma ari ye se lamabia apu ani Tamuno elekima mi fubara bu oboloka apu maa-e. 5 Ini bereni so-akpakpa ma pirike ari mina apu ma ba, okuma ari sono akalu nwose bufuka se ini piri. Pirikambulo  be nweni tein se ani oyiyi oku mi, ani mi bufuka mi inia buy oyibia oku-e.  6 Maa sono akalu ma bie ini fi dokibia, okuma ini ani ori eke, ini fi bibia, okuma fi mi ani ini diki mangibia. 
      7 Maa igurube ma aria sun na kikiname, bukarakarama owu sobia erechi.  Goli ama-nyanachu oku sime ye aria tibi ma bu omi-e, se aria toru ma tomoni-a toru na kikiname.  8  Aria tibinime ma ari eremeni tibinime na kikiname aria aka ma ari chiriba be aka ma na kikiname.  9 Ikulele ekpegbein-aye na kikina ye ari nwose aria ekpe ma gbeinme, anisiki aria pamba ma ton-a asun fono owu muari kirinwengi aru ma bie fie oku fieme. 10 Pirikambulo tumo ma nweni tein-aye anyana oku ari nwo nyaname, piki aria tumo ma bu ari kuro nyana ye se tomoni lama mun sono-a akalu labia.  11 Bereton ari piriari amanyanabo ari now nyaname, ori ani tumanyanaka olulu mi dikidikiari enjelbo be-e Hibru okwein bu oria ere ani Abadon, Grik bu ani Apolion (min mi fieariye ani Nweni baabaa bo).
      12 Tatari balafama bufuka mi borosam, min mi boro siki jin mama balafama bufuka siki bobia.
      13 Anisiki, sonio karama enjelbo be oria odu mi ofurume, se Tamuno Be toroko chiesime goli agbamie-edeni mi be inein-a ikoli ma bie a puko naame.  14 Puko mi nwose sonio karama enjelbo be beme, “ Ani Yufretis toru mi bie ikoli be sime inein-a enjelapu ma finma!”  15 Ini inein-a enjelapu ma ini ini finmame. Aniatibi, ani kura mi bie, ani akalu mi bie, ani gbori ene im na siki mi na bu, mina enjelapu ma, ini bukarakaramasam na ini tomonikiri mi se tere-a kiri dia be gbori kiri nwo baabia.  16 Mun omu mi gbhinbia owuni ma be kienbipi ani poku-asonio-a sin a sono-a poku be mama kiri-e.  17 Anisiki min a weri elekima mi ori oku-e; asun ma seni nwengiari apu ma fini kike pulopulo ekpegbein-aye ini nwo chuame, bulu toru ani nwo nyaname safa dupari simeoku, ani piki odo toru nyaname ipoliburuma mieye simeoku. Asun ma tibi ma chiriba tibi na kikiname se fini na onwoin na piki ipoliburuma mieye na aria bipi bie pakabome.  18 Ari asun ma bipi bie pakabo tere-e obi ma na fini na, onwoin ma na, piki fini dupari mi na ari tomonikiri se tere-a kiri dia be gbori kiri nwo baame.  19 Aniatibi asun ma be kuro mi aria bipi bie na tumo ma nab u ari ome-e. Aria tumo ma tibi nyana oruwu ma na kikiname, ani ari se ye se tomoni lamabia ye ma-e.
      20 Maa obi ma ma baaka apu ma, ini inia sii miemieaye ma bu vinpikike.  Siteme ma na, ini goli na, seleba na, alapeleka na piki chin se karaye ma na, ani ineda nyo ori eka, ye na eka, piki ineda nwengi eka ye ma teke bu, ini barasinke.  21 Ani ini piki inia nweni nini na, birikon na, sefi na, piki furu bun a vinpikika oku-e

Enjelbo be na Kala fangaladiri mi na 
10
 Anisiki, jin gbori opu enjelbo a nwo orime, sobie koroboabe.  Sobuno o nwose obu gbeinme, se ogona piki o tibi kelemame o torukubu irua simeoku sememe;  anisiki, o buo ma fini bele simeoku simeme.  2 Finji kala fangaladiri o bara omi-e. Oria amabara anga buo mi o nwose toru mi ogono chiemame, piki oria erebara anga buo mi se kiri ogono chiemame.  3 Se o gele puko nwose olokume; ppuko mi ani chiriba ma be oloku puko na kikiname. Ori oloku so siki, ani sonome-a soalagba ma opu puko se pekere ye-e. 4 Ari pekere so kirikiri, a saki giene-e tonme. Okuma, sobie a puko naame, nwo beabe, “Sonome-a soalagba ma duko ye mi, ani boi gien ma!”
      5  Anisiki toru mi na tomonikiri mi na ogono chiesime se ari ori enjelbo be oria amabara mi dekichiema so mi dame,  6 se dumo bene-bene la Tamuno Be ere bu, kuroma yeberenime; ani so mi na, kiri mi na, toru mi na piki aria bie sime-a ye mamgba teme bo be. Enjelbo be nwo beme, “Siki fama bari ofori-e!  7 Okuma sonome karama enjelbo be oria odu mi ofuro sa bebe, anisiki, ani Tamuno Be o boima ton koromaye ma o now mie beinmabia ye-e, ani o duko oria firinwengi ikiankoroapu ma, pirisa bara bu.”
      8 Anisiki, sobie a naa puko mi piki okwein i pirime. Ani nwo beme, “So mun ori toru mi na, kiri mi na ogono chie enjelbo be bara sime finji fangaladiri mi oki.”
      9  Ani ari ennjelbo be damamum se o bara kala fangaladiri mi biye-e. O nwose i beme, “Ani oki se, ani tokuru mini; ani i bulo bie akubia, okuma, bein bele oku ani  nwose i bipi bie belebia.”
      10 Enjelbo be bara, a kala fangaladiri mi oki se tokuru minime, se i bipi bie bein bele oku ani nwose  beleme.  Okuma, ari ani mini siki ani i bulo bie akume.  11 Anisiki, ini nwose i beme, Gbori siki i piki nwose ton-ase na, pekere kirikiri bub o apu na, okwein kirikiri kno-ari apu na, piki amanyanapu na, gboloma ikiankorobia.”

Ini Mama Onyechieapu ma   
11
 Anisiki, ani ini gbori yetonye na kikina chin se i piriye-e, ini nwose I beme, “Mun oputekwwari mi na agbamie-edeni mi na now ton, piki ania bie sime tekeari apu ma na now kien.  2 Okuma Tamuno-wari mi bu obu da jukuru ma, ari tonma, aniatibi, ini ari se Tamuno bere nemikapu ma, ani bo akalu-a amesi ma akalu finji bie buo se Fiafia Opu ama min angabia apu ma pirime.  3 Iya mama onyechieapu ma, ona buchuaye bu sime apu ma, a nwose seinbia se ini Tamuno Be oku mi dukopakumabia din-a tere ende na din-a tesi ma bie.”
      4 Mina mama onyechieapu ma ani tomonikiri mi Nyanabo be torukubu bu chie mama oliv chin ma na piki mama tonjie ma na-e.  5 Nemikase tomonibo ye se ini lama dokime bebe, orumo inia bipi bie pakabo se ini na tara kapu ma baabia min gbhori bara mi, ani bo ini ba doki bo goyegoye ini nwo bebia oku-e. 6 Ini kuro nyaname so mi pali, miese ini Tamuno Be oku mi dukopakumabia siki ene koro eka bara.  Ini piki mengi ma bu kuro nyaname, ani miese ani bo ojubu pulo so; ini piki kuro nyaname obi se tomonikiri seinma inia bubele-siki bubele-siki bu.
      7  Ini inia oku mi duko sosa bebe ani tuma nyanaka olulu mi bie pakabo nama be owu se ini pakabia.  Ori ini nengima se piki ini baabia.  8 Anisiki, inia oju ma ari opu ama mi be opu ateli mi bie sara simebia, ani ini ini Nyanabo be bakuba nyo mi. Ini se elekima bara bu mi opu ama mi chin ere ani Sodom anikanika Ijipt.  9 Se-se bub o apu na, furo-furo bub o apu na, piki okwein kirikiri kon-ari apu na tere-a din na pekere nwose inia fioju ma dikibia, se ini bereni eke ini ini dipi.  10 Tomonikiri be apu ma ini biebelebia, mina apu ma fi ye gose.  Ini alali fi se ye die jinbo-jinbo piribia aniatibi mina mama ikiankoroapu ma ini opu torusiori se tomonikiri anga apu ma pirime.  11 Tere-a din na pekere bo boro siki dumo piri owu, Tamuno Be bu paka mun inia bie some, se ini siseme; anisiki, ani balafa deki ini ori-apu mamgba pirime.  12 Anisiki, sobie bo gele oloku puko mina ikiankoroapu ma ini nwo naame.  Puko mi nwose ini beme, “Omine iwo mianga bo!” Se ini na tarakapu  ma ini dikiari ogbo ini iwo sobie somume sobuno mi bie bu.  13 Ani gbori siki mi bu, opu kiri jike pakame; opu ama mi se oyi-a kiri pu be gbori kiri fame, se kini-a ma-ende- oniasi finji ofori gbori poku fime kon apu ma inia balafame, se ini sobie sime Tamuno Be opu mi tokonime. 
      14 Main karama balafama ye mi ani borosam, okuma tere karama balafama ye mi boloka siki bobia. 

Sonome Karama Odu Mi 
      15  Anisiki sonome karama enjelbo be oria odu mi ofurome, se sobie gele-a puko pakabome.  Ani nwo beme, “Tomonikiri mi dikidiki kuro mii, ani mioku sime wa Nyanabo Be na oria Kraist Be na pirisam, se o bereton ani piri, mun bene-bene labia!”  16 Anisiki, sii inein-a seniapu finji ma, Tamuno Be toroko inia amanyana-ngadama ogono sime apu ma bikikoro se Tamuno Be tekeme.  17 Ini nwo beme 
      “Nyanobo, Kuro mamgba nyana Tamuno, mioku sime, 
             piki borosa siki sime Bo Be!
      Wa miebaka se I beme na iya opu kuro mi I okisam,
      se piki saki beretonsam!
    18  Opu igani oruberenemi apu ma bie so beinsam, 
        Aniatibi iya igani siki mi lasam,
        Berekon fiapu ma piribia siki mi lasam.
       i gbeinye se iya firinwengiapu ma na ikiankoroapu ma na.
       piki iya tomoni mamgba na, I ere mi dikibalafa apu ma 
               na,
      opu apu na kala apu na piribia siki mi lasam.
      Pikina tomonikiri mi fama apu ma I now famabia siki mi
                lasam!”
      19 Sobie sime Tamuno Oputekewari nu ibni ani finjime, se ini ania bie Oboku Igbe mi orime, anisiki, sowakam na, so bie fie na soalagba na, kirijike na, piki opu ene mgbolu na korome.

Eremenibo ma na Dragon be na 
12
  Anisiki gbori opu bugbiripuma elekima sotoru pakame. Gbori eremenibo omi-e, aria buchuaye ani irua mi-e, akalu mi a buochuku omi-e, se oyima lolia finji bu sime amanyanachu a tibi ogono omi-e. 2 A toku yi gose jikeabe toku yi miu be bufuka nab u aku mi na gose ari olokume.
      3 Jin bugbiripumaye sotoru pakame.  Gbori opu pulopulo dragon sotoru pakame.  Sonome-a tibi na, oyi-a ivali na o nwo nyaname, se amanyanachu tibima bu gboriye gboriye ogono omi-e. 4 Ori o tumo mi se sotoru mi bu loliama se tere-a kiri pu be gbori kiri nwo jine se ari se tomonikiri gbinme. Ori eremenibo ma toroko chieme miese a yi koroma kirikiri o toku mi nwo peibia erechi.  5 Anisiki, owutoku a nwo yime, ikulele amgbara o bara omi-e o se bereton se mamgba now piribia ye mi. Okuma, toku be ini kuro bara se o deki sobie mun Tamuno Be na oria amanyana-ngada mi na toroko koromame.  6 Eremenibo ma a mangi so mun Tamuno Be karakarama koroma se a piri sa piriele mi mume, anianga din-a tere ende na din-a tesi na ini nwose a dikidikibia.
      7 Anisiki sobie owu korome, Maike! Be na oria enjelapu ma na owu se dragon be pakame; se dragon be na oria owuni ma na ini na owusome.  8 Okuma, ini dragon be inumame, se ori na oria  enjelapu ma na sobie sime mi ini bari berenike.  9 Opu dragon be ini o de koromame ori olomu siki be oruwu be, ini Oru se chin bo be, tomonikiri mi mgba telima bo be.  Orin na oria enjelapu mamgba, ini ini de tomonikiri seinmame.
      10  Anisiki, sobie a gele ppuko naame.  Ani nwo beme, “Mioku Tamuno Be oria duaboroma mi ani bosam! Mioku Tamuno Be Amanyanabo bara o nwose oria kuro mi diepakumasam! Mioku oria Kraist be oria kuro mi o nwo diepakumasam!  Aniatibi minea Tamuno Be toroko bu chiesime din na enekaka na bu bere se minea minapu ma tibi sein-sein bobe ini sobie o dekoromasam.  11 Minea minapu ma, Anana-Toku Be pulo mi na, ini dukopakuma sa kokomaye mi nab u boro o nengimame; ini piki bukarakaramame inia dumo ma abalaka bara bu fi.  12 Anigose, o biebele omine soma na aria bie anga apu mamgba na! Okuma ani balafamaye so tomonikiri mi na toru mi na piri oku diki! Aniatibi, Oru be o korobo o lasam, opu igani piki o bie omi-e, aniatibi o nemime na boka kala siki kenge ani o nyanaye-e.
      13 Dragon be bo lekiri na ini o de tomonikiri seinmasam nwo be siki, ani o saki owutoku be yi koroma eremenibo ma duko ye-e.  14 Mama opu igo pamba ini nwose a pirime, miese ari ineda fin so mun piriele bie aria inyo labia bara ani jut ere-a kura na pekere ini nwose a dikidikibia, dragon be bara bie ye a laka bara bu.  15 Anisiki, ani dragon be o bipi bie opu mengi osuro pakuma eremenibo ma da ye-e, miese ani a dekisobia bara.  16 Okuma tomonikiri mi bara chua eremenibo ma pirime, ani ania bipi finji se dragon be bipi bie pakabo mengi mi mini okime.  17 Se dragon be ori igani eremenibo ma piri, se mun owu se a bu pakabo isi kon apu ma na, Tamuno Be olokoma koko apu ma na, piki Jizos be mie belema kokomaye mi dukunwengi apu ma na, nwo pakame. 18 Anisiki dragon be toruaka chiesimeme.
Mama Nama ma
13
 Anisiki, a gbori nama orime, toru mi bie pakaboabe oyi-a ivali na, sonome-a tibi o nwo nyaname. Gbori amanyanachu gbori ivali gbori ivali ogono omi-e; anisiki se Tamuno Be wolobia ere ani gbori ivali gbori ivali bu sime ye-e.  2 Nama be, o chiri na kikiname.  O buoma oboin buo na kikiname, anisiki, o bipi mi chiriba bipi simeoku simeme.  Dragon be oria inyo na, oria amanyana-ngada mi na, piki oria kuro mi mgba na nwose nama be pirime.  3 Nama be tibioma bu gboriye, ye opuma la bara simeme, okuma anibe ino mi biasam, ijira bebe tomonikiri mi mgba bu sarame, se ini nama be dukonwengime.  4 Tomoni goyegoye dragon be tekeme, aniatibi oria kuro mi o nwose nama be pirisam na o se bereton.  Ini piki nama be tekeme.  Ini nwo beme, “Tubo nama be na kikina?  Tubo ineda owu se o paka be?”
      5 Ini nama be  weriso se o Tamuno be wolobia bara nwose obu dekichiemame, se ini piki bereni opirime na akalu-a mesi na ma akalu o nwose kuro kon.  6  O saki Tamuno Be na, oria ere mi na, oria anga nyo mi na, piki sobie angapu ma na, nwo gulugulumame. 7 Ini o weriso se ori owu se Tamuno-a tomoni ma paka, se ini inumame ini piki kuro se o pirime na o se bereton tomonikiri bie sime furo furoma na; se kirikiri ma na, piki okwein bele kirikiri apu mamgba nwo piri. 8 Tomonikiri angapu mamgba o tekebia.  O teke eka apu ma ani tomonikiri mi ma temeka siki ngisi ini ba Abana-Toku Be dumo diri mi bie ere giensa apu ma kenge-e 
      9 “Anigose, o poki, o beri nyaname bebe!  10 Ini kunbia bo goyegoye, gbarimaka bara bu ini inibo kunbia; ini agiji se baabia bo goyegoye, gbarimaka bara bu inibo agiji fi nwo konbia.  Min mi bime na Tamuno-a tomoni ma ini inema na bereni na nwo nyana, piki kubie se bugbane gbein bara nwo sime.”
      11 Anisiki, jin nama a nwo orime; tomonikiri bie o pakabome. O mama ivali nyaname, aria nana toku tibi ivali kikeme se dragon okwein oku o nwo okweiinme.  12 Tatari nama be  bara o nyanabo  kuro mi o nwose piki o torukubu firnwengime.  O miese tomonikiri mi na ania bie sime apu ma na tatari nama be tekeme, ani oria opu peleaye  ma bias a wu be.  13 Ton-a bugbiripumaye main karama nama be nwo mieme. Nwenimgba torukubu o miese fini sobie sokoro bo tomonikiri korome.  14 Tatari wu be torukubu bu, ini o weriso se o mie bugbiripumaye ma bu, bebe tomonikiri mi mgba o nwo telimame.  Nama be duko tomonikiri apu ma pirime na ini okolagiji se ye se lama se pa dumo wara wu be oko ini nwo teme.  15 Ini main karama nama be weriso se dumo owu o nwose tatari wu be bu chuame, miese oko mi ani ineda okwein piki ani teke dukuka apu ma babia bara.  16 Nama be tomoni mamgba, kala na seni na, ala na igwein na, omoni na furoawo na, mi8ese ini inia amabara bu anikanika inia fubaraogbo ma bu, elekima chuame.  17 Nama be ere mi, anikanika sime oria ere mi piri kienbipi mi be elekima mi inibo bu chuaka bo ineda yefe anikanika yederi eke.
      18 Nemi, ani min mi bieye-e. Ye nemibo goyegoye ineda nama be kienbipi mi fie ye mi now dokibo nemibia, aniatibi, tomonibo ere mi ani chie piriye-e, chin soi na inein fa tesi oyifinji ani ania kienbipi mie-e.

Anana-Toku Be na Oria Tomoni ma na
14
 Anisi ki, a dikime, Anana-toku Be Zaiyon tundu mi ogono chiesimeme. Mainfa kini si-a poku ori na simeme, oria ere na Dawu be ere na ini nwose inia fubaraogbo ma bu gien-apu ma.  2 So bie a puko naame dupari ogono ideri koroari ogororo  mengi fie oku ani ani fieari oku-e, ani piki soalagba puko kikeme. Ani nimeni ma inia obo ma fariari siki akwa puko na kikiname.  3 Ini mainfa kini si-a poku ma amanyana-ngada mi na, dumo temeaye ma na, piki seni apu ma na, toroko chieme. Ini kenge ineda dawo  nemibia iwo nime ini now chusimeme. Ini ani bebe tomonikiri mi mgba bu duaboroma nyana sa apu ma-e.  4 Ini ani inia bu se oruton, eremeni na miegboloma nyanaka apu ma-e ini ere nemike. Ini ani Anana-Toku be dukonwengiapu-e o mun nyo mun nyo bu. Isi-a tomoni mamgba bie ini duaboroma nyanasama.  Ini ani ini piki tatari se agbamie Tamuno Be  na Anana-Toku Be na piribia ye-e. 5 Jin ene ini iruokon sa bara tomoni ma oko se ini nemike; inia bu duko-dukoye ofori-e.
Tere-a Enjelapu ma 
      6 Anisiki, a jin enjelbo orime, nanga-nangama sotoru fin-abe, simegbamaso Ibi Bere mi oku mi dukopakuma tononikiri sime tomoni torukirikirima na, se torukirikiri ma na, piki okwein bele kirikiri apu mamgba na piribia erechi.  7 Gele puko bu o nwo beme, “O Tamuno Be dikibalafa, se oria opu mi tokoni! Aniatibi, o berekon tomoni ma piribia siki mi lasam. O kpereki, ori so na, tomonikiri na, toru na, piki mengi ma pakaboari nyoma na temebo be piri!”
      8 Main karama enjelbo be tatari bo be kukoma, se nwo beme, “A bikisam! Opu babilon mi bikisam! A tomoni mamgba miese ini aria iru mi bume ani opu sefi iru mi!”
      Tere karama enjelbo be tatari mama enjelapu ma dukoma, se gele puko se olokume, “Kpereki ori nama be na, oria oko mi na piri bo, piki minea fubaraogbo, anikanika bara bu oria elekima mi chua bo goyegoye. 10 ori na minabu na, o Tamuno Be igani iru mi bubia, ani ngisi gwaka bu ini se oria igani mi be omongo mi bie sara ye mi, min mi mie apu mamgba ini fini na ipoliburuma na bie inia torusiorumabia fiafia enjelapu ma na Anana-toku Be na torukubu. 11 Inia torusiorima fini mi be onwoin ma ari iwo gbasobia, nama be na oria oko mi na, piki oria ere mi be elekima mi bu sime bo goyegoye din na enekaka nab u inyosara inibo na ofori-e.” 
      12 Inema nyana ani sime Tamuno-a tomoni ma na, Tamuno be oloko koko apu ma na, piki Jizos Be bu bereni nyana apu ma na piriye-e.
      13 Anisiki, sobie a puko naame, ani nwose i beme, “Min gien, mioku okimu; Biebele sime Nyanabo Be firi mi bu sime fi apu ma pirime! Iin, ani, ani simeoku-e!” Teme  be oko beme, “Inia kuro-a firi ma bu ini inyosarabia, aniatibi, inia firi ma ini na mume.”
Tomonikiri mi be Soku siki mi 
      14 Anisiki, a dikime gbori biabia sobuno omi-e ania bie tomonibo kike ye omi-e, goli-goli Amanyanachu o tibi omi-e anisiki, o bara ozu-dipi-agiji omi-e. 14 Anisiki jin enjelbo oputekewari mi bie pakabo se gele puko se oloku sobuno mi ogono kponji sime bo be pirime, “Iya ozu-dipi-agiji mi se kiri bie chu se fiye ma soku aniatibi siki mi lasam: tomonikiri me be soku siki mi lasam.”  16 Ani ori sobuno mi ogono kponji sime bo be oria ozu-dipi-agiji me se tomonikiri gbin, se ini tomonikiri mi be ozu mi sokuye-e.  
      17 Anisiki a jin enjelbo orime, o sobie Oputekewari mi bie pakabome; ori so gbori obu ozu-dipi-agiji o bara omi-e.
      18 Anisiki, fini mi dikidiki enjelbo be, agbamie-edeni mi nyo bu weri bome.  O gele puko se oloku obu agiji mi bara sime enjelbo be pirime, “Iya obu ozu-dipi-agiji mi se tomonikiri mi be chinmgbolu ozu mi bie chinmgbolu ma pele; aniatibi chinmgbolu ma ari biasam!”  19 Aniagose, enjelbo be oria ozu-dipi-agiji mi se tomonikiri mi bie gbinme, se vain mi be  chinmgbolu ma pele se, ari se Tamuno Be ofiri igani iru ponjiye mi bie gbin chume 20 Ani opu ama mi obuju sime iru ponjiye mi bie ani ini chinmgbolu ma ponji pakumaye-e, se oju bu pulo bakama ania bie bu pakabome anibe isun mi tombi oyiasi lame anisiki, anibe gbun mi sono-a kubu la-e tonme.

Kuluma Obi ma olo Enjelapu ma 
15
  Anisiki, jin oup balafama bugbiripumaye a nwo orime so mi bie.  Sonome-a obi olo sonome-a enjelapu omi-e.  Maa sonome-a obima ani kuluma ye ma-e, aniatibi, arima ani kuluma bara bu Tamuno Be igani mi diepakumaye-e.
2 Anisiki, fini na woloma temedikiye oku sime toru a nwo orime.  A piki nama be na oria oko mi na, piki oria ere mi be kienbipi mi bu omubaraibi sa apu ma na orime. Ini temedikiye oku sime toru mi anga chiesimeme, se Tamuno Be se ini piri obo ma nwo olo warabe. 3 Se Mozizi, Tamuno firinwengibo be, nime mi na, Anana Toku Be nime mi na ini nwo chuabe:
“Nnanabo, kuromamgba nyana Tamuno, iya firi ma ari duba piki bugbiripumame! Se mamgba be Amanyanabo, 
iya atelima ari karakara piki kokomaye some! 
4 Tubo balafa bu osi bara se i toroko chie-eka, Nyanabo? Tubo iya opu dukopakuma mi sikibia?
 Iri kenge ani fiafia Bo be-e. 
Se mamgba bo kpereki I tekebia, 
aniatibi, nwenimgba iya karakara miemieaye ma orisam.”
      5 Min mi boro siki, so bie sime oputekewari mi finji warabe; se ari ori okuma, Tamuno Be torukubu mi sime Oboku Ikowari mi ania bie omi-e.  6 Ari sonome-a obi ma bara sime sonome-a enjelapu ma oputekewari mi bie pakabome. Fiafia wanani-wanani lokobite buchuaye ini nwo chuame. Anisiki, goli-goli birikunye ini nwose inia ekpe ma boromame. 7 Anisiki, ari inein-a dumo temeaye ma bu gbori wu dumogbamaso Tamuno Be igani mi bie sime sonome-a goli-goli boli ma se sonome-a enjelapu ma pirime.  8 Tamuno boma mi na, oria kuro mi be onwoin mi na oputekewari mi beinmame se gboribo soni ineda ania bie soke, ari sonome-a enjelapu ma dekibo sonome-a obi ma faka simeogbo.


Tamuno Igani mi be Boli ma 
16
 Anisiki, Oputekewari mi bie a gele puko naame, nwose enjelapu ma beabe: “O mun sonome-a boli ma bie sime Tamuno igani mi osun tomonikiri mi ogono sara!”
      2 Tatari enjelbo be so mun oria boli mi bie sime ye mi osun tomonikiri mi ogono sarame. Balafama piki kpereki oria oko mi teke apu ma na, bu pakame. 
      3  Anisiki, main karama  enjelbo be oria boli mi bie sime ye mi osun toru mi bie sarame. Mengi mi ani pikibo fibo pulo na kikiname, se  ania bie sime dumo ye mamgba fime.
      4 Anisiki, tere karama enjelbo be oria boli mi bie sime ye mi osun toru mengi na, ideri mengi ma na, ogono sarame; se ari pikibo tomoni pulo some.  5 Mengi mi dikidiki enjelbo be puko a nwo naame, nwo beme, “Yei, Fiafia Bo, iri mioku sime piki boro sa siki sime bo, iya berekonbipi ma ari karakarame!  6 Ini fiafiapu ma na, ikiankoro  apu ma na pulo ma osun ye gose, i pulo se ini bu.  Min mi ini gbeinme!” 7 Anisiki, agbamie-edeni mi nyo bu, a puko naame, nwo beme, “Yei, Nyanabo, Kuromamgba nyana Tamuno! Iya bereknobipi ma ari karakara piki kokomaye some!”
      8 Anisiki, inein karama enjelbo be oria boli mi bie sime ye mi osun irua mi ogono sarame, se ini ani weriso se anibe ofiri mi ani nwose tomoni ma dokimame. 9 Anibe ofiri mi tomoni ma dokima so okuma ini Tamuno Be dukosimame, ori now maa obi ma bu kuro nyana Bo be.  Okuma, ini inia si ma bu vinpiki se oria opu mi tokoni dukuke.
      10 Anisiki, sono karama enjelbo be oria boli mi bie sime ye mi osun nama be amanyana-ngada mi ogono sarame.  Kanakana nama be amanyanakiri mi ogono gbaname; inia bufuka ma gose, tomoni ma ini inia bip bie bele ma tokurume. 11 Se ini bufuka ma na ino ma na gose, ini so bie Tamuno Be dukosimame. Okuma inia si ma bu ini vinpiki dukuke.
      12 Anisiki, sonio karama enjelbo be oria boli mi bie sime ye mi osun ani Yufretis opu toru mi bie sarame, se toru mi ani fibime, miese ani ateli so iruapakapaka nyo mi bo bo amanyanapu ma piribia ye gose. 13 Anisiki, ngu na kikina tere-a sii teme a nwo orime. Dragon be na, nama be na iruo ikiankorobo be na, bipi bie ari pakabome.  14 Ari ani bugbiripumaye ma miemie siateme ma-e. Maa tere-a teme ma ari so tomonikiri mi bie sime amanyanapu mamgba damamume, miese inimgba bo gboloma Kuromamgba Nyana Tamuno Be opu Ene mi be owu mi sobia ye gose.
      15 “O poki! Furubo bara a nwose boabe!  Biebele sime ori monokase sime oria buchuaye ma korubo be piribia miese o papabusin nwengima boro oka oku, piki amaogbo bugerere nyana eka oku!”
      16 Anisiki, ini Hibru bipi bu Amagedon se chin nyo bu ani teme ma amanyanapu ma okibo kobirimaye-e.
      17 Anisiki, sonome karama enjelbo be oria boli mi bie sime ye mi osun foru mi bie sarame.  Se oputekewari mi bie sime amanayana-ngada mi bie gele  puko pakabome. Ani nwo beme, “Ani miesam!”  18 Sowakamme, so fieme, soalagba teinme, piki kiri balafama barasa jikeme.  Oko sime kirijike ngisi ma pakake, ini tomoni bo be teme siki ngisi, min mi ani kirijike ma bu mgba sitein  ye mi-e! 19 Ani opuama mi se tere-a kiri pume, se goyegoye bie sime opuama mamgba ari kanme.  Tamuno Be opuama mamgba kanme. Tamuno Be opu  Babilon mi se biekoromame, se ori igani mi be iru omongo ani nwo bume. 20 Cho goyegoye bilefame, tundu goyegoye imainfame.  21 Iku kilogram-a  mesi na gbasi-a sodupari so bie weri sokoro-sokoro tomoni ogono korome, sodupari ma tomoni ma gono koro so-okuma ini Tamuno Be fiesimame ania obi mi gose. Ani obi mi opuma balafamame.

Ere paka Sefibo ma 
17
 Sonome-a boli ma nyana enjelapu ma bu gbori enjelbo i damabo se nwose i beme, “Bo, ini torusiori se ari  erepaka sefibo ma  piribia bara a nwose i diebia, ani ton-a toru na kpeki nyo bu ini nama opuama mi. 2 Tomonikiri be amanyanapu ma ini ari na sefi gbolomame, se ini aria sefi iru mi buari ogbo, tomonikiri mi be apu ma bo iru bu  torubema apu nwo some.”
      3 Fiafia Teme be i bie some, ani enjelbo be i deki so piriele mun ye-e. Anianga bu a gbori erememibo orime oju  awuwu nama ogono a sime warabe. Nama be oju mgba se Tamuno Be dukosimabia ere ini nwo gienjme.  Snome-a tibi na oyi-a ivali na nama be bu omi-e. 4 Eremenibo ma elelenda na awuwu toru nyana buchuaye ini nwose a chuame, goli na yeladupari na piki ila na ini nwose a birimame. A bara goli omongo a nwo olo wara be se aria sefianwengi ma be tonton-a ye na burusaye na mi ania bie bein ye-e. 5 A fubaraogbo gien ye mi fie boi ye omi-e, ani: “Opu Bibilon, sefiapu ma na ama simapu mamgba be Nyengibo.”  6 Ari orime na tamuno-a tomoni ma na bereni nyana Kraist Be piri gose ini ba apu ma na be puloma ari eremenibo ma torusosam.
      Ari ari ori siki, ibu opuma gbiripume. Ani enjelbo be nwose I beye-e. 7 “Cheye gose i bugbiripu? Eremenibo ma na, a deki nama be na, sonome-a tibima na, oyi-a ivalima nyana nama be na, be elekima mi fieye a nwo duko i piribia.  8 Ori nama be gbori siki o dumome, okuma mioku o bari dumo bu ofori-e. Tuma nyana ka ololu mi bie o pakabo-e ton-abe, mun fi bie sobia erechi.  Tmonikiri mi ma temeka siki ngisi, mi tomonikiri anga se ere dumo diri mi bie ma gienka apu ma ani ania bugbiripumaye sobia ini nama be oribia siki.  Tbori siki o dumome: mioku o bari dumo bu ofori-e, okuma o piki pakabobia.
      9 “Gbun nemi na, ye kainbo na, ani min mi bi ye-e. Sonome-a tibima ani eremenibo ma kponji sime sonome-a chingima-e. Ari ani piki sonome-a amanyanapu ma-e. 10 Ini sono apu bikisam gboribo pa bereton-abe, anisiki isi bo be ma o pa boke; o paka bobia siki, kala siki ngeri ani o se beretonbia ye-e. 11 Anisiki, ori gbori siki bu dumo sime, okuma bari dumoka nama be ori na minabu na ani nine karama amanyanabo-e, sonome-a apu ma bu so se inhi baabia bo be-e.
      12 “I nwo ori oyi-a ivalima ani ngisi ma beretonka oyi-a amanyanapu ma-e, okuma ini gbori so se ini na, nama be na piri bia, miese ini amanyanapu bara se beretonbia oku. 13 Mina oyi-a apu mamgba ini gbori bipiogboso nyaname, se ini inia bereton mi na kuro mi na se nama be pirime. 14 Ini owu se Anana-toku Be pakabia. Okuma Anana-Toku Be na, o chin apu ma na, o selesa apu ma na piki bereni nyana o dukonwengiapu ma na, ini inia bu omubaraibi nyanabia, aniatibi, ori ani Nweni nyana apu ma Nyana, piki amanyanapu ma be Amanyanabo Be-e.”
      15 Enjelbo be piki nwose I beme, “Sefibo ma kponi sime nyo I ori mengima ani se ma na, tomon ma na, piki torukirikiri apu ma na okweinbele kirikiri kno-ariapu ma-e. 16 I nwo ori oyi-a ivalima na, nama be na, ari sefibo ma dikibunwonwobia. A se papabusinbia, piki ini aria ojumini mi peibia, anisiki, fini se a dokimabia.  17 Aniatibi, tamuno Be o bubeleye mi se inia kubie chuasam, na ini gboloma se inia amanyana kuro mi se nama be piri, miese Tamuno Be okweinma ma miebeinmaka simeogbo, nama be ani se beretonbia oku.
      18 “I nwo ori eremenibo ma ani bereton se tomonikiri mi bie sime amanyanapu mamgba piriari opuama mi-e.”

Babilon mi be Biki mi 
18
 Min mi bo boro siki so bie korobo sime jin enjelbo a nwo orime. Ori opu kuro nyaname, se oria boma mi ani bia beme tomonikiri mi mgba saramame.  2 O gele puko se olokume: “A bikisam! Opu Babilon mi ani bikisam.  Siatemema mioku a dukoabe torukirikiri si-a feni a bie bu angame.  3 Aniatibi se mamgba aria kuro sefi iru mi busam.  Tomonikiri mi be amanyanapu ma ari na sefi miegboloma nwo nyaname: anisiki ari na sefi gboloma bu, tomonikiri mi bu tuboni ma ini peresam.”
      4 Anisiki, sobie a jin puko naame, ani nwo beme,
	   “Iya tomoni, o pakabo! A bie bu o pakabo!
  O bu se aria sima bu chuma;   
   misese a bub o obi ma o la eka bara!
          5 Aniatibi, aria sima ari mun so lasam, 
      se Tamuno Be ori aria sitibi miemieaye ma se  
          biekoromasam.
          6 A se i mie oku se a mie; 
          a se I mie ye mi be mama kiri se a piri.
          Aria omongo mi imama siki se kuro iru se aniabie chua
              Beinma
          a karakaram i piri iru mi kuro oku.
          7 Baka bufuka na toruseri na se a piri 
         a se a bu piri opu na bubalabala oforika anga oku mi la 
                oku.
         Aniatibi, a pa nwose a bu beabe: ‘Amanyana eremenibo 
               bara, a nwose mio simeme!
         Iri debo fisa eremeniboke,
         ari ngisi ngiri eke!’
          8 Min mi gose aria obi ma ari gbori ene bu bobia 
         ani obi na, ngiri na, piki buruba na-e.
         Anisiki ini fini se a dokimabia,
         Aniatibi, berekon a barasima Bo be, Tamuno Nyanabo be 
          ori opu Bo-e
      9 A dokimari orumo mi be onwoinma, ini nwo oribia siki, ari na sefi gboloma tomonikiri mi be amanyanapu ma ini owubia.  10 Ini sasaju chiesimeme,aniatibi ari na torusiori mi dia mi ani  inia balafamaame.  Se ini nwo beme, “Yawoto! Mi opuama mi bu paka ye mi balafama oku diki!  Min Babilon opuama mi papa gbori so kenge bu, iya fomubara mi bo i lasam!”
      11 Tomonikiri mi bie tuboni ma so ini ari owu se ngirime; aniatibi gboribo soni bari inia ingoma feke; 12 gboribo soni bari inia goli na seleba na, yela duparima na pal ma na lilingi bite na, awuwu bite na loko bite na piki pulopulo bite na, piki sinini awuwu bitema soni feke, imgbooma oribia chin torukirikiri na, ini alapeleka na, odu na, ikulele na, piki mabul na se mie yela yema, 13 sinamon na, spais na, kunudokumaye na, maa na, piki Frankinsens na, iru na, pulo na, fulawa na ipiamgba na, nambulo na, anana na; asun na, yepuraye na, omoniapu na, piki tomoni  dumo soni ini bari feke.  14 tuboni ma nwose a beme, “i nyana koki ibi-a yema mgba ari faasam, se ngisi i bari iya pere mi na iya ibi mi na nwo ori eke!” 15 Ani opuama mi bie tubokon bu bo pere apu so apu ma ini sasaju chiesimebia, aniatibi inia balafame, mun ari na aria torusiori mi diaoki. Ini owu se ngiribia.  16 Se nwo  bebia, “Yawoto!  Min opuama mi bu paka ye mi balafama oku diki!  Lilingi na awuwu piki pulopulo buchuaye na, nwo chua-chua ama mi, ani piki goli na yela dupari na, pal na nwose bu birima birimame! 17 Se gbori so mi bie maa ngo mamgba a papa nwo famame!”
      Onwoin-aru tibini ma na, aria bie sime jin anga muari apu ma na, onwoin-aru dokuapu ma na, piki toruakoni ma na, ini sasaju chie simeme, 18 ini a dokimari orumo mi be onwoin mi ori siki ini now beme: “Min opuama mi na kikina opuama jin ene ma pakake!”  19 Ini fon se inia tibi sarame, ini piki owu se ngirime, se nwo beme, “Yawoto! Min opuama mi bu paka ye mi balafama oku diki! Min ipuama mi be ngoma bu, ani toru mi bie dokuma boroari onwoin  aruma nyana apu ma bo alakonye-e.  Se gbori so mi bu   ania bie sime ye goyegoye  papa faame!”
      20 ria fan i gose, biebele, so, Tamuno-a tomoni na, okunwengiapu na piki ikiakoroapu na, o biebele! Aniatibi a se o mie ye mi gose, Tamuno Be o  beresi pele a pirisam!
      21  Anisiki, gbori opu enjelbo gbori opu yegbein dupari deki toru mi bie gbinme.  Se o nwo beme, “Min gbori bara mi, ani ini Babiblon opuama mi nwo dekigbinbia oku-e, se ini bari ngisi ani ori eke.  22 Obo na onunu na, odu na, piki tomoni-a puko bu paka bo nime, tomoni bari ngisi i bie nwo naa eke; i bie tomoni bari firi torukirikiri nwengiapu bu  gboribo so nwo ori eke.  Anisiki yegbein dupari bari I bie fie eke.  23 Tomoni bari ngisi i bie tonjie bia ori eke.  I bie ngisi ini bari debo na irobo na puko naa eke.  Iya tuboni ma, ani tomonikiri mi bie sime opu apu ma-e, se i bie sime biriapu ma i nwose bebe tomonikiri mi bie sime tomoni mamgba nwo dairimame!”
      24 Fomubara Babilon mi lame, aniatibi mi opuama mi bie ani ini ikiankoroapu ma na Tamuno-a tomoni ma puloma nwo ori ye-e; iin, min tomonikiri ini bas a apu mamgba be puloma. 
19
  Min mi boro siki, sobie a puko naame.  Tomonikpo bie fie oku ani now fieme. Ani now beme, “O Tamuno Be tokoni! Duaboroma na boma na, piki kuro na sime minea Tamuno Be pirime!   2 Oria berekon mi kokomaye-e piki karakarame! O beresi pele se ari opu sefi eremenibo ma pirime ani mina sefi mi se tomonikiri mi sima bo ma.  Tamuno Be o fonubara se a pirisam, aniatibi, ari oria firinwengiapu ma baame. “  3 Ini piki olokume, “ O Tamuno Be tokoni! Opuama mi dokima orumo mi be onwoinma ari iwo gbamasome!”  4 Ini si inein-a seniapu finji ma na ari inein-a dumo temeaye ma na bikikoro se kpereki ori amanyana-ngada mi ogono sime Tamuno Be tekeme.  Se ini nwo beme, “Amen, o Tamuno Be tokoni!”

Anana-Toku Be Ereya Alali mi 
      5  Anisiki, puko amanyana-ngada mi sime nyo bu pakabome, ani nwo beme: O tokoni se minea Tamuno Be piri omine oria firinwengiapu ma na tomoni mamgba, omine nwo o dikibalafa apu ma, kala na seni na. 6 Anisiki, tomonikpo  puko kike ye a nwo naame, dupari ogono ideri koroari mengi bie fie oku, piki soalagba puko kike bara ani nwo fieme.  Puko mi nwo beme, “O Tamuno Be tokoni, aniatibi Nyanabo minea Tamuno Be, Kuromamgba Nyanabo Be ori Amanyanabo-e.  7 O ye wa biebele. Se tokoni se oria opu mi piri! Aniatibi Anana-Toku Be oria ereya  siki mi lasam o yabia bo ma soni a bukarakaramasam.  8 Tamuno Be fiafia, genigeni piki torukpain loko bite mi ani Tamuno-a tomoni ma be ibi-a firima-e.”
      9 Anisiki, enjelbo be nwose i beme, “Min mi gien: Doroku sime Anana-toku Be ereya alali mi chinbipi mi la apu ma pirime.”  Enjelbo be piki nwo beme, “Maa ani Tamuno Be kokoma okweinma-e.”
       10 A biki o buochuku koro se kpereki o tekeme, okuma, o nwose i beme, “Mie ma! Iri i juo firinwengibo-e piki iya minapu ma be gboribo-e, ani Jizos Be chie onye mi oloapu ma kpereki se Tamuno Be tekeye-e!”
      Aniatibi Jizos Be chie onye me ani ikiankoro Teme Be-e
      
Biabia Asun be se Nwengiaribo be 
      11 Anisikim a so mi orime, ani finji warabe, gbori biabia asun ani ju omi-e.  Ini nwose o dokusime bo be chinme Kubie se bugbane gbein bo piki Kokomabo, karakarany bu mi o berekonkonye-e, se piki omu gbingbin ye-e.  12 O torumgboluma fini kori oku korime, se piki ton-a amanyanachu chirame. Gbori ere oria oju ini nwo gienme, okuma, ori sikima, gboribo soni ani simeoku nemike.  13 O chua koro buchuaye mi ini ani seni tomoni pulo bie sume. “Tamuno Okwein” ani oria ere-e.  14 So bie owuni ma ini inia biabia asunma na nwengi o o dukome.  Fiafia abalala torukpain  loko bite buchuaye ini nwo chuame. 15 Se sema numabia obu okolagiji o bipi bie paka bome! Ikulele amgbara ani o se bereton ini piribia ye-e, o buo se Kuromamgba Nyana Tamuno Be oria opu balafama igani mi be iruponjiye me bie sime iru mi nanga pakumabobia.  16 Min ani ini oria koro buchuaye mi ogono na, o buofuro na bu gien ye-e, “Amanyanapu ma be Amanyanabo, piki nweni nyanapu ma Nyanabo.”
      17 Anisiki, a gbori enjelbo orime, irua mi bie o chiesime warabe.  Gele puko o nwose oloku sotoru fin-ari fenima pirime: “O bo kobirima se Tamuno Be koroma opu alali mi fi.  18 O bo owunitibini ma na, owuni ma na, asunma na, ari se nwengiapu ma na, bebe tomoni mamgba, omoni na furoawo na, piki opu apu na kala apu na, inia ojumini ma pei!”
      19 Anisiki nama be na, tomonikiri mi be amanyanapu ma na, inia owuni ma na, a nwo orime, ini owu se asun be se nwengiaari bo be na oria owuni ma na pakame.  20 Nama be na, o torukubu bugbiripumaye ma mie iruo ikiankorobo be na ini nwo kunme. (Maa bugbiripumaye ma ani o se nama be elekima mi chua apu ma na piki oria oko mi teke apu ma na dairima ye-e.)  Nama be na, iruo ikiankorobo be na, ini fika bu ini se fini dupari se koriari orumo dapa mi bie gbinme.  21 Ausn be se nwengiari bo be bipi bie be pakabo okolagiji mi ani ini se kirikon owuni ma ba ye-e; se feni mamgba inia oju minima peime.


Kura Ma-ende-oyiasi Finji ma 
20
  Anisiki, so bie koroboari gbori enjelbo a nwo orume, o barabie tuma nyanaka olulu mi be samba mi ma, iku ikoli na nwo olome.  2 Se o dragon be kunme, ani olomu siki oruwu be, Oru ini nwose chin bo be, se kura ma-ende-oyiasi f\inji o nwose ikoli se o chuame.  3 Enjelbo be ori o se tuma nyanaka olulu mi bie gbinme, se ori ani ikasi se ye se ani obolome, miese maa kura ma-ende-oyiasi finji ma boroka simeogbo, o bari ineda sema dairima eka bara.  Anisiki mi boro sa bebe ini kala siki se o fimabia. 
      4 Anisiki, ton-a amanyana-ngada na aria ogono sime apu ma na a nwo orime; ini bereton kuro, se ini pirume.  A piki Kraist Be diebelema kokomaye mi na, Tamuno okwein mi dukopakuma gose ini ba temema nwo orime.  Nama be na oria oko mi na jin siki ma ini ari tekeke, anikanika nama be elekima mi soni inia fubara bu na inia bara bu na ma ini chuake.  Ini bo dumoapu so se Jizos Be na kura ma-ende-oyiasi finji nwose amanyanapu bara se beretonme.  5 (Maa kura ma-ende-oyiasi finji ma boroka simeogbo kon fiapu ma in sise eke.) Min ani tatari bubusise mi0e.  6 Biebele na, opu belema sime tatari ibusise mi bie sime apu ma pirime. Main karama fi mi ani ini bu kuro nyanake; ini Tamuno Be na  Kriaist Be na agbamieapu now sobia, ini piki kura ma-ende-oyias finji se ori na amanyanapu bara se beretonbia.

Oru be Numa mi 
      7 Maa kura ma-ende-oyiasi finji ma boro sa bebe, ini ikoli bie Oru be fimabia, 8 se Oru be somun bebe tomonikiri bie inein-a ikolima bie wasama sime  sema  dairima, se ini gbolokia owu sobia ani Gog na Magog na mi-e.  Inia kienbipi mi toruaka sime onwuma baka oku bakame.  9 Ini wasama bebe tomonikiri mi kelemaame, se Tamuno-a tomoni ma sime ikowari mi na piki o belema opuama mi na gbori kelemame.  10 Anisiki, oru be, ani ini dairima bo be, ini now deki orumo dapa mi bie gbinme ani fini dupari bie sime nama be na iruo ikiankorobo be na ini ini se ania bie gbin borosam, anianga, din na enekaka nab u ini sime torusiori mu bene-bene labia.
Kuluma Berekon mi 
      11 Anisiki, gbori opu biabia amanyana-nagada na ania ogono sime bo be na a nwo orime. So mi na tomonikiri mi na o torukubu imainfame, se tomoni bari ari orike.  12 Amanyana-ngada mi toroko fiapu na, opu  apu na, kala apu na a nwo orime ini chie sime warabe.  Dirima finji simeme, anisiki, dumoapu diri mi soni finji simeme.  Dirima bie gien koroma yema bu, ini weri berekon fiapu ma pirime, ini kon nwengima bu.
      13 Anisiki, toru mi ania bie sime fiapu ma pakumabome. Fi mi na, fiapu ma be tomonikiri mi na aria bara bie sime fiapu ma pakumabome.  Se ini berekon inimgba pirime ini kon nwengima bu 14  Anisiki, ini  fi mi na, fiapu ma be tomonikiri mi na se orumo dapa mi bie gbine. (Min orumo dapa mi ani main karama fi mi-e.)  15 Se mina ere dumo diri bie soka bo goyegoye ini inibo se orumo dapa mi bie gbinme.

Iwo so mi na Iwo Tmonikiri mi na 
21
 Anisiki, iwo so na, iwo tomonikiri na, a nwo orime.  Tatari  so mi na, tatari tomonikiri mi na, ari imainfame, piki toru mi soni, bari simeke.  2 Se ari iwo Jerusalem ani fiafia opuama mi orume, Tamuno Be bara bu so bie ani koroboabe, mun mina debo  na iriabia eremeni toku bu birima oku ani nwose bu karakaramame.  3 Amanyana-ngada mi bie pakabo gele puko a nwo naame:  “Mioku, Tamuno Be o bo tomoni na anga-e bosam! Ori ini na angabia, anisiki, ini piki oria tomoni sobia.  Tamnuno Be na mina bun a ori ini na sime se inia Tamuno nwo sobia.  4 Ori inia torumgboluma bu owumengima gurosinbia.  Fi, anikanika ngiri, anikanika owu, anikanika bufuka bari sime eke, aniatibi olumuaye ma ari borosam.”
      5 anisiki, amanyana-ngada mi ogono sime bo be nwo beme, “Mioku, ye goyegoye a nwo mie iwomasam!” O piki nwose i beme, “Min mi gien, aniatibi maa okweinma kokomaye-e, piki kubie se bu gbana  gbein-a ye-e.”  6 O piki nwose i beme, “Ani mie beinmasam! Iri ani Alfa Be-e piki Omega Be-e yebu-saki Be-e piki kuluma Be-e. Mengi puko tari bo goyegoye, papa dumo iderimengi  mi bubia kuro a nwose inibo piribia. 7 Onubaraibi bo goyegoye, i bara min mi nyana okibia.  A Tamuno so o piribia, anisiki ori iya toku sobia.  8 Okuma fini dupari, se koriari orumo dapa mi ani sime balafa dokiapu na, ibafiapu na, yepakaka bara se yeduko apu na, niniapu na, sefiapu na, ariapu na, orutekeapu na, piki iruokon-apu mamgba na nwo pirime ani main karama fi mi-e.”


Iwo Jerusalem mi 
      9 Ani sonome-a obi ma bie sime sonome-a boli ma olo sime sonome-a enjelapu ma bie gboribo i damabo beye-e, “Bo ari owubo simebia tokuma se I die ani Anana-toku Be ta ma.” 10 Fiafia Teme Be i bie some, se enjelbo be i dekisomun ani opma gele tundu mi ogono lame, se Jerusale fiafia opuama mi se i dieme.  Tamuno Be bara so bie ani koroboabe.  11 Se Tamuno Be boma mi ania bu biabe.  Ani opuama mi, ani yela dupari bia oku biame ani jaspa na kikiname, ani piki Krisatal dupari yori-yorima bia oku biame.  12 Ani oppu gele onu nyaname, oyima boko finji ania bu omi-e, anisiki, gbori enjelbo gbori boko gbori boko korume.  Izrel mi be oyima furo fini ma be erema ini nwose maa onubokoma bu gienme.  13 Tere-a boko gbori ikoli gbori ikoli bu omi-e aria but ere iruapakapaka nyo bu omi-e, tere chuku da nyo bu omi-e, tere ogono da nyo bu omi-e, piki aria but ere irua mi be tuma nyo mi bu omi-e. 14 Oyima chukuseke dupair finji ma ogono mi ini opuama mi be onu mi nwo nama chiemaye-e. Oyima dupari finji ma ogono mi ini Anana-Toku Be onyima okunwengiapu finji ma erema gienye-e.  15 Ini se opuama mi na, ania boko ma na, piki ania onu mi na tonbia goli-goli yeton amgbara okwein i piri enjelbo be bara omi-e. 16 Opuama mi inein-a ikoli ani nwo nyaname; anibe finji mi na isun mi na gbasime. Enjelbo be oria yeton amgbara mi se opuama mi tonme. Ania isun mi kubu-a poku na oyi ende-e, ani ania finji mi na ania gele mi na piki la oku-e. 17 Enjelbo be o piki opuama mi onu mi be kpokoro mi tonme; anisiki be yeton bara bu, buo-a tesi oyi finji na mama buo mi onu mi be kpokoro mi la oku-e.  18 Jaspa dupari ini nwose onu mi namame; opuama mi temedikiye yori-yori oku yori-yori goli ini nwose ani nama chiemame. 19 Torukirikiri yela dupari ani ini se ouama mi chukusekeye mieye-e. Jasapa mi ini se tatari chukuseke dupari mieye-e; safaya, ani main karamaye mi-e; aget, ani tere karamaye mi-e; emerald, ani inein karamaye mi-e, 20 oniks, ani sono karamaye mi-e; kanelian, ani sonio karamaye mi-e; odo toru nyana kwoz ani sonome karamaye mi-e; beril, ani nine karamaye mi-e; topaz, ani esenie karamaye mi-e; kalsidoni, ani oyi karamaye mi-e; tokwois ani oyi gboriye finji karamaye mi-e; ametist, ani oyimain finji karamaye mi-e 21 Ari oyima boko finji ma ani oyima pal finji ma-e; gbori pal ani ini se gbori boko mieye-e. Temedikiye yori-yori oku yori-yori jokoma goli mi ini se ama mi be ateli mi mieye-e.
      22 Opuama mi bie ari oputekewari orike, aniatibi. Kuromamgba Nyana Tamuno Be na Anana-Toku Be na mi ania oputekewari mi-e.  23 Bia bo ania bie sarabia irua anikanika akalu, opuama mi ani nwo bike, aniatibi, Tamuno Be boma, mi ania bie biariye-e, anisiki, Anana-Toku Be ani ania tonjie mi-e.  24 Tomonikiri be apu ma ania enekubu mi se nwengibia, anisiki, tomonikiri be amanyanapu ma inia osi na boma na se ania bie bobia.  25 Ene mamgba opama mi be onubokoma finji sarabia, ngisi ari bari pali eke; aniatibi ani nyo ene bari san eke.  26 sema be opu na boma na ini nwose opuama mi bie bobia.  27 Fiafiaka gboriye soni opuama mi bie so eke. Bugereremaye mie bo na, iruokonbo na, so, ania bie so eke.  Ini Anana-Toku Be dumo diri mi bie ere gien sa apu ma kenge mi opuama mi bie sobia ye-e.
22
  Enjelbo be, o piki dumo mengi mi be toru mi so se i dieme. Ani Kristal bia oku biame. Tamuno Be amanyana-ngada mi na Anana-Toku Be nab u mi ani pakaboye-e. 2 Se amanyana-ngada mi bu mi ani ideri mun opuama mi be ateli mi ogboku koroye-e.  toru mi be mama angama bu ani dumo piri chin mi simeye-e;  oyima siki finji mi ani se chinmgbolu chua ari ye-e; akalu gbori siki gbori siki bara bu anisiki ania inyanyama ini se sesema be obi ma gwo bia. 3 Tamuno Be wori sa ye goyegoye opuama mi bie sime eke.
      Opuama mi bie ani Tamuno be na Anana-Toku Be na amanyana-ngada mi na simebia ye-e; oria firinwengiapu ma kpereki o tekebia.  4 Ini o torukubu oribia, se ini oria ere gienbia inia fubara ogboma bu.  5 Ene bari ngisi san eke, se ini bari tonjie anikanika irua bi eke aniatibi, Tamuno Nyanabo Be ori inia enekubu now sobia, anisiki amanyanapu bara ini nwose bereton gbasobia.
      
Kraist Be Bo mi 
      6 Anisiki, enjelbo be nwose i beme, “Maa kokoma piki kubie se bu gbana gbein okwin-e. Se Tamuno Nyanabo be ani Fiafia Teme be se ikiankoroapu ma piri Bo be, ori oria enjelbo be se seinsam, miese boloka siki bu pakabia ye ma o nwose oria firinwengiapu ma diebia erechi.”
      7 Iri, Jon be, a maa ye, a maa ye mamgba naa  piki orisam, a maa ye mamgba naa piki ori so siki, a biki ari se I die enjelbo be buochuku  koro se o teke-e tonme.  9 Okuma o nwose I beme, “Mie ma! Iri iri na iya minapu ikiankoroapu ma inia juo firinwsengibo-e, piki mi diri mi bie sime okweinma dko ye ma mieari apu ma na. Kpereki Tamuno be teke!” 10 O nwose i beme, “Min diri mi bie sime ikiankoro okweinma se boi ma, aniatibi  maa ye ma bo kiri okibia siki mi kpekisam.  11Ye sii mieari bo be, pa sii mi miemamum; ye iloli bu sime bo be, pa iloli bu simemamum; ye karakaraye mie bo be, pa karakaraye miemamun; anisiki, ye ton bu sime bo be pa ton bu simemamun.” 
      12 Jizos Be nwo beme, Poki, boloka siki a boabe! Ari iya gbinyema na bobia se bobo nwengi firima simeoku nwose inibo gbeinbia. 13 Iri ani Alfa piki Omega, Tatari piki kuluma, Saki piki Tuma Be-e.”
      14 Biebele sime mina koro buchuaye ma sikiri fiafiama  apu ma pirime, aniatibi ini kuro nyana dumo chin mi be chinmgbolu mi nwo fibia piki onubokoma bie boro mun opuama mi bie sobia.  15 Opuama mi bie so eka apu ma ani obirima na, sefiapu na niniapu na, orutekeapu na, iruoamieye belema piki iruokon apu ma na-e.
      16 “Iri, Jizos Be, iya enjelbo be firima pakumasam, na o mun chochi ma bie maa ye ma dukopakuma o piri. Iri ani Devid be kuno-e piki o furo mi bie ani a pakaboye-e; Iri, ani jainma biari  baso loliia be-e.”
      17 Teme Be na, ere yabia toku ma na nwo beme, “Bo!” 
      Ye na bo goyegoye be-e, “Bo!”
      Mengi puko taribo goyegoye bo pikina ye bi bo goyegoye bo dumo mengi mi oki, diepiriye bara bu.

Kuluma mi 
      18 iri, Jon be, a kuroma min diri mi bie sime ikiankoro okweinma naa bo goyegoye berijineabe; nemikase ye se aria bu chua boo mi-e bebe, mi diri mi bie ini duko sii obi ma Tamuno Be nwose chua inibo piribia.  19 Nemikase mi diri mi bie sime ikiankoro okweinma by ye sin boo mi-e bebe, Tamuno Be dumo piri chin mi bun a, piki fiafia opuama mi bie na, sime inibo piri diekiri mi bu yesinbia, ani mi diri mi bie ini duko ye ma-e.
      20 Ori onyechie maa okweinma piri bo be nwo beme, “Iin, kokomaye-e, Boloka siki bu a boabe!”
      Amen.  Bo, Nyanabo Jizos!
      21 Ye Nyanabo Jizos Kraist Be dikibugerere mi sime nweinmgba piri.

      	





