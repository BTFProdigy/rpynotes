HIBRU

Pol Be Se Hibruapu Ma Seinma Firifirimadiri Mi

Diepakumaye
      Se Hibuapu ma seinma Firifirimadiri mi o gien se Kraist Be dukonwengi gbori kpo bu sime apu pirime, ini dapaka apu ma, se inia Kraistdukonwengi bereni mi werisobia be fa sime apu ma. Diri mi gienbo be inia kubiekuromame inia bereni mi bu o se ini dieme na Jizos Kraist Be ani kokoma piki kuluma bu Tamuno Be o budiebelema mi-e. Min mi mie but tere-a kokomaye o nwọ  dukokuromame: (1) Na Jizos Be ani simegbaso Tamuno Toku Be-e, ani kokoma Dabo Be bipipoki mi dawo bo Be ori inema torusiori mi bu. Tamuno Toku barabu Jizos Be ori Olomu Oboku mi be ikiankoroapu ma nengime, enjelapu ma na piki Mozizi be na minabu na soni. (2) Na Tamuno Be Jizos Be dukobelemasam na ori ani simegbaso agbamiebo Be-e, Olomu Oboku mi be agbamieapu ma nengibo Be. (3) Na Jizos Be bu ani berenibo be boro duaboroma nyana ye-e, sib u na, balafa bun a, piki fib u na; piki Jizos Be, ani Gele Agbamiebo barabu, ori ani kokoma duaboroma mi piripiri bo Be-e, ani Hibruapu Tamuno teke oru mi be miemieay ma na nama agbama na toroko bu dieye mi-e.
      Ezrel mi be olomu-siki-bere bu o bara se tokuma erepaka bereni nyanapu ma ani se elekima mie gose (beretibi 11), diri mi gienbo be duko oria dir mi go apu ma pirime na ini bereni-nyana bu sime, se beretibi 12 bu oria diri mi go apu ma o nwọ beabe na ini bereni-nyana bu sime mun kuluma la, bereni se Jizos Be diki bu sime, se bo ini labia torusiori na fomubara na yegoyegoye nwọ ineama. Diri mi se mun gbeinye ani tetema na piki berijine okweinma na-e.


Beretibi Ma Oruru Bu Simeoku Mi
      Diepakumaye: Kraist Be ani karakarabarabu Tamuno Be obu diebelema bo Be-e 1.1-3  
      Kraist Be enjelapu ma nengi oku mi 1.4 – 2.18
      Kraist Be Mozizi be na Joswa be na nengi oku mi 3.1 – 4.13
      Kraist Be agbamiebokiri bu isiaye ma nengi oku mi 4.14 – 7.28
      Kraist Be mieagba mi isiaye ma nengi oku mi 10.1-39
      Bereni mi bie tibida mi 11.1 – 12.29
      Tamuno Be bubeleye nwọ mie mi 13.1-19
      Pali Teke 13.20-21
      Kuluma tetema na kuluma okwein na 13.22-25

Tamumno Be Oria Toku Be Bu Boro Kon Okwein Mi
1
 Borosa siki Tamuno Be ikiankoroapu ma bu boro ton-a kirikiri book bu okwein minea olomu biejuadapu ma pirime, 2 Okuma maa kuluma enema bie ori oria Toku Be bu boro okwein wa pirisam. Obu Tamuno Be boro bebe tomonikiri mi nwọ tememe, Tamuno Be ye mamgba nwọ ton piri bo be. 3 Tamuno Be boma obu bu biapakame, o simeoku ani dada Tamuno Be simeoku-e; oria kuro nyana okwein mi o nwọse tomonikiri mi olochiemame, o sibubarasin mi okibo nwọse tomonikiri mi olochiemame, o sibubarasin mi okibo nweni mamgba piri so siki, sobie bu Tamuno Be Tibida Kuro mi be amabara-anga bu o kponji sime warabe.
      
      4 Toku Be ini nwọse opu kiri bu koromatein enjelapu ma nengime, ani Tamuno Be se o chin ere mi piki geletein enjelapu ma erema nengi oku-e. 5 Tamuno Be nwọse besa enjelbo ofori-e. oria enjelapu ma bie, 
      “Iri iya toku-e; 
      Mimgba ari i Da sosam.”
      Tamuno Be ma piki nwọse gbori enjelbo so beke,
      “A Dabo so o piribia;
      Ori piki Toku so i piribia”
      6 Tamuno Be oria tatari Toku Be se tomonikiri mi firima-e ton siki, o nwọ beme,
      “Ye Tamuno Be enjelapu mamgba kpereki o teke-e”.
      7 Min Tamuno Be enjelapu ma gbolomaye bu a duko ye mi-e,
         “Tamuno Be oria enjelapu ma nwọse foru mieme,
         se oria firinwengiapu ma nwọse fini bele nwọ mieme.”
      8 Okuma Toku Be gbolomaye bu o nwọ beme,
         “Yei Tamuno, iya Amanyanakiri mi, ani sime bene-bene labia!
          Karakara berekon i  nwọse iya Amayanakiri mi dame. 
      9 I karakaraye mi belemame se taraka se kuraka ye mi werimame;
        ani-erechi Tamuno Be, ani i Tamuno Be, gose i seleoki se 
        piki opu ba biebele na se i piri tein iri na nwengi apu ma 
        nengi ye-e.” 
      10 O piki nwọ beme,
          “Iri, Nyanabo Be mi saki siki ngisi tomonikiri mi teme ye-e, 
          Iri piki barana soma tememe.
      11 Arimgba borobia, okuma iri i sime gbamasobia;
          arimgba buchuaye olomu oku nwọse olomu piki kanbia.
      12 Buchuaye iki oku I nwọse ari iko anga piribia, 
            se ari buchuaye sikiri oku se sikiribia ye-e,
            i piki kuluma nyana eke.”
      13 Tamuno Be oria enjelapu ma bie o nwọse besa bo ofori-e:
           “Iya amabara anga bu sime,
           “ Iya amabara anga tarakapu ma
           se i buo seke ye nwọ miebia siki la.”
      14 Enjelapu ma boro cheye, aniokuma? Inimgba teme-e,
         Firinwengi Tamuno Be piriabe, ori ini firima pakumame barachua duaboroma nyanabia apu ma piribia erechi. 
      

Opu Duaboroma Mi
2
 Anierechi wa ibibara se kapuma wan a kokoma ye ma olobia, miese wa aria bu tein sikima eka bara. 2 Wa nemine na enjalapu ma okibo mineaa biejuadapu ma piri oku mi kokomaye-e, se inimachin se ani duko nwengika piki bipipokika bo goyegoye inibo na gbein-a fomubara nwọ dame. 3 Nde, aniokuma fomubara wa gbaribia oku wa nemikase nwọ sime opu duaboroma nwọse yechinka okuma? Nyanabo Be barana tatari min duaboroma mi duko pakumame, se o duko ye na apu ma piki se wa dieme na kokomaye-e. 4 Ani gbori siki bu, Tamuno Be piki onyechie inia onyechie mi miekuromame, ani torukirikiri elekima na bugbiripumaye na nwọ mie bu piki o bi bara se Fiafia Teme Be diepiriaye ma die wasama bu na.

Wa Se Mun Duaboroma Bie Chu Bo Be
      5 Tamuno Be wa nwọ ani be bere duko na, bobia iwo tomonikiri mi bie bereton mi o se enjelapu ma pirike. 6 Aninakaraka, Fiafiadiri mi gbori anga duko bara bu:
      “Yei, Tamuno, tomonibo cheye, se i gose koroma kon o piribia ye; papa tomonibo be iri ori abalabe?
      7 Boka kala siki i nwọse ori iderima enjelapu ma nengime, boma na osi na i nwọse amanyanabochu mie o chirame, 
      8 O se beretonbo mie ye mamgba pirime.” Ani nwọ beme, Tamuno Be tomonibo be mie se “o beretonbo so ye mamgba pirime”; min mi belema yegoyegoye nwọse chua dukome. Okuma tomonibo bereton ye mamgba piri bara ma wa nwọ orike mioku. 9 Okima wa kokoma Jizos Be nwọ orime, bereton ye mamgba piriabe, Tamuno, Be boka kala siki bu ori iderima enjelapu ma nengime, miese Tamuno. Be boka kala siki bu o fi tomoni mamgba piribia bara. Mioku wa orime, boma na osi na ini nwọse amanyanachu mie o chirasam, o torusiori se kon fi mi gose. 10 Ani karakarame na Tamuno Be ani ye mamgba teme piki ari kokoari bo be, Jizos Be miese o kara ani torusiori bu miese o ton-a awo okibo oria boma mi dieokibi erechi. Aniatibi Jizos Be ani ini boroma mun duaboroma mi bie soso ye-e. 11 O tomoni mie fiafiama-fiafiamame inia sima bu, se ori na o miefiafiamasa apu ma na gbori Dabo nwọ nyaname. Anierechi, Jizos Be oria minapu se ini chin mi a bugeremake. 12 Jizos Be nwọse Tamuno Be beme.
      “Ari i nwengisa firi mi nwọ duko iya minapu ma piribia; 
        Ari ini na inia kobirima mi bie nime chu i bomabia.”
      13 O pikina nwọ beme, “A kubie se Tamuno Be bugbanabia.” O pikina nwọ beme, “Mi Iri-e Tamuno Be se i  piri awo ma ne iri na.”
      14 Oria awo mamgba ojumini chua apu-e, ani miese Jizos Be inibe sime bara bu weri bome, miese o fibia bara, miese ori Oru be fi kuro mi nyana bo be, kuro mi kansinbia bara 15 Ani bara mi bu o misese inia bu ma nyaname. 16 Ani ibioku beleme na o bo barachua enjelapu ma piri-e boke, aninakaraka Ebraham be bu pakabo apu ma mi o barachua piri-e bo ye-e. 17 Ani karakarame piki bugbeinme ori oria minapiu ma simeoku sime yegoyegoye bu, miese o kubie se bugbane gbein pikibugere nyana Gele Agbamiebo sobia oku firinwengi Tamubo Be piri bu, miese ini tomoni ma be sima bubarasin ini piribia erechi. 18 Ori soni torusiori se ini piki o telima ye gose, ori ineda barachua ini mioku telima ari apu ma piribia.
      
Jizos Be Mozizi Be 
3
 kraist Be bie iya minapu, Tamuno Be chin se oria tomoni nwọ miesa apu! O Jizos Be nwọse biekoroma. Tamuno Be se firima bo be, bo Gele Agbamiebo nwọ sobia erechi, any wa bereni se dukopakuma ari ye mi. 2 Kaibie se bugbane gbeinbo o nwọ so o seleoki se min firi mi se o firima Tamuno Be pirime, ani Mozizi be soni kubie se bugbane gbeinbo so Tamuno Be wari bie oria firi mi piri oku mi-e. 3 Ani bugbeinme osi se wari nama bo be nwọ piritein wari mi nengi. Ani gbori bara bu ani bugbeinme osi se Jizos Be piritein Mozizi be nengi. 4 Kokomaye-e na tomonibo namaka gbori wari ofori-e; okuma Tamuno Be mi ye magba nama ye-e. 5 Mioku Mozizi Be papa firinwengibo-e, kubie se bugbane gbein bara o nwọse bebe Tmuno wari mi bie firinwengime, oria firi ani Tamuno Be torokoju dukobia ye nwọ duko tomoni ma piri-e. 6 Kraist Be okuma, ori Dabo Be toku-e, ani Tamuno Be wari mi bie simea ye mamgba o bara bie omi-e, ori soni kubie se bugbane gbein bara nwọse oria firinwengime. Mine oria tomoni ma ani oria wari mi-e, wa nemikase kurokubie nyana se biebele nyana mun kuluma labia bebe wa toru se dikiari ye mi bu.
      
Sime Tamuno-a Tomoni Ma Piri Inyosara Mi
      7 Anigose, Fiafia Teme Be duko bara bu,
“Mimgba o nemikase Tamuno Be puko naabia okuma, 
     	8 Omine ininachin ma, ani ominea biejuadapu ma, 
kongo kuromani Tamuno Be piri oku m i,
ini ani ene, piriele mi bie o dadiki oku mi.
	9 Tamuno Be nwọ beme, kura mesi bu a nwengi firima ini 
              	nwọ orisam be soni,
	   ini i dadiki piki i elekimadikime.
	10 Anigose ini mie ye mi be buoso bua nwọ beme,
	  Mina apu ma kubie se bugbane gbein apup bara in nwọ
		Simeke,
	  se piki iya olokoma duko ye mieke’.

	11   Ye i  buoso bu a kuroma ye beremine na:
	      ‘Ari inyosara se ini piri-e ton ama mi bie ngisi ini bari so
		eke!”
	12  Iya minapu obu obi, miese ominea bie gboribo soni si kubie nyana eka bara, bofa okwein mi berenika bu inibo bo dumo sime Tauno Be bu sikima bo so. 13 Aninakaraka, ene mangba o barachua jinbo-jinbo piri miese si ominea bie gboribo soni dairima eka bara, inibo piki ininachinbo so eka oku; aniatibi fiafiadiri mi bie “Mimgba” nwọ be okwein mi sime wa pirime. 14 Aniatibi mine mgba Kraist Be na gbori aruapu-e, wa nemikase saki bu wa nyana kurokubie mi kapuma nwọ olo chiema mun kuluma mi lama bebe. 15 Fiafiadiri mi bie ani piki nwọ beme:
	“Mimgba o nemikase tamuno Be puko naabia okuma,
	Omine inimachin ma, ani ominea
	Olomu biejuadapu ma kongo kuroma Tamuno Be piri oku mi.”
	16 Nde apu anisiki Tamuno Be puko naa se ininachin o piri? Ani Mozizi be Ijipt ama bie oki pakumaboapu mamgba-e. 17 Nde apu Tamuno Be buoso nwọ nyana piri kura mesi na gbasi ye bu? Ani piriele mi bie si mie, se sokoro fi apu ma-e. 18 Ani Tamuno Be kuroma yebereni siki mie-e, na, “Ari inyosara se ini piri-e ton ama mi bie ngisi ini bari so eke” – ani o se tapu be? Nwọ ininachin o piri apu ma-e. 19 Anierechi, wa orime na ini berenika ye gose, ini ineda mun ama mi bie soke.
4
 Tamuno Be mioku, o yebereni wa pirisam na, o berebe inyosara mi wa ani nyanabia. Aniokuma, o ye wa bu obi, miese o bereni o pirisa inyosara mi ominea bie gboribo soni ani gbari eka bara. 2 Aniatibi wa Ibi Bere mi naasam ani ini soni naa oku mi-e. Ini naa oku mi ani ibi se ini mieke, aniatibi bereni bu ini ani okike. 3 Aniokuma, mine nwọ bereniapu ma ani Tamuno Be bereni inyosara mi nyosara mi nyana ye-e. O duko bara mi, ani, ani paka oku-e.
	“Buoso bu a kuroma yeberenime:
	‘Ari inyosara se ini piribia ton ama mi bie ngisi ini bari so eke!’”
O min mi dukome o tomonikiri mi teme so siki ngisi, oria firima fasam nwọ be soni. 4 Aniatibi Fiafiadiri mi be gbori anga bu mi sonome-a din karama ene mi gbolomaye ini nwọ dukome. “Tamuno Be sonome-a din karama ene mi oria firi ma bu inyosarame.” 5 Mi gbori bere mi ini piki nwọse ani dukome: “Ari inyosara se ini piri-e ton ama mi bie ngisi ini bari so eke”. 6 Ini tatari Ibi Bere mi naa apu ma, ani inyosara mi ini ani nyanake; aniatibi ini berenike. Aniokuma in-apu omi-e, ani nyana mi be embe finji piriapu-e. 7 Anierechi. Tamuno Be jin ene ton koromane, ini nwọse ani chinme “Mimgba”. Ton-a kura boro siki, o Devid be bu boro anibe okwein kone, fiafiadiri mi bie ini ani duko borosa bara bu:
	“Mimgba o nemikase Tamuno Be puko name bebe, omine ininachin ma.”
	8 Nemikase Koswa be boro ani Tamuno Be bereni inyosara mi se ini pirime be okuma mgboku Tamuno Be o bari jin ene bere duko eke. 9 Ani sime bara bu, inyosara pa sime Tamuno-a tomoni ma piri wara be, ani Tamuno Be sonome-adin karama ene mi bu inyosara oku mu. 10 Aniatibi Tamuno Be bereni inyosara mi nyanasa bo goyegoye inibo piki inyosaram, ani Tamuno Be oria firi bu inyosara oku mi. 11 Aniokuma o ye wa bukuroma minea iyo la bara mie se ani inyosara mi nyana, miese minea bie bara.
12 tamuno okwein mi ani dumo piki kuro nyaname, ani obutein mama toru okolagiji nengime. Ani pele tolumun ima mi na tme mi na donia anaga mi lalame, ani okimun anda na ikoli na ma piki mgbe ma embema-embema donia angama soni lalame. Ani berekon tomonibo kubie ton-ari ye ma na piki koroma ari ye me na piripirime. 13 Tamuno Be toroko ineda biobia ye ofori-e; yegoyegoye ani tmem siki ngisi o torukubu bu ani kikimake. Piki mina bu ori bobo inibo opoliton o piribia.


Jizos Opu Gele Agbamieno Bo Be
      14 Aniokuma, o ye wa kapuma wa dukopakumasa bereni mi olochiema. Aniatibi wa gbori opu Gele  Agbamiebo nyaname, ani mun Tamuno Be toroko lasa bo be ori ani Jizos, Tamuno Toku Be-e. 15 Minea Gele Agbamiebo be ani mine be inyo-ofori mi tibifoinma eka be boke. Aninakaraka, wa nyana Gele Agbamiebo be, ani book kirikiri bu, dadiki wa laoku se lalasa bo-e, okuma ngisi o si mieke. 16 Aniokuma, o ye wa balafaka bara de Tamuno amanyana-ngada mi toroko mun ani dikibugerere sime anga mi. Anianga, wa dikitibifoin na dikibugerere na nyan bobia, barachua minabu piri wa ani bisiki-bisiki.
5
 Gele Agbamiebo goyegoye o juo-a tomoni ma ogboku mi ini o selepakumabo se o ton ye-e, na o firinwengi Tamuno Be piri inia tibi gose, piki inia sima gose agbamiebia erechi. 2 Ori soni ton- a book bu inyo-ofoori bo-e, nwọ be siki, ini mieye nemikapu ma na piki mieirimari apua ma na ori ineda dain bara se ini na angame. 3 Aniatibi ori na minabu na soni, inyo-ofori bo-e nwọ be siki, tomoni ma be si ma, abga kenge o nwọ mieke, okuma oria si mi be ye soni-e. 4 Gboribo soni gele agbamiebo osi mi nwọ oki inibo bu piripirike, Tamuno Be inibo chin siki mi inibo gele agbamiebo soariye-e, - borosa siki ori Eron be chin oku mi.
      5 Ani Kraist Be bu soni ani mie oku mi-se,
         ori agbamiebo osi mi nwọse obu pirike.
         Tamuno Be mi oko se o be ye-e,
          “Iri iya Toku-e,
         mimgba ari i Da sosam!”
      6 O piki jin-anga bu nwọ beme,
         “Iri agbamiebo so gbasobia,
         Melkizedek agbamiebo oru mi bu.”
      7  Jizos Be tomonikiri sime siki o gele puko se oloku owusara ineda fi bu o duaboromabia Tamuno Be piriye erechi, Tamuno Be o name. 8 Ori Tamuno Toku-e nwọ be soni, ori ori torusiorima bie o boro tamuno be bipipoki mi dawome. 9 Tamuno Be o miese o kara so ski, o bo ini obu boro simegbamaso duaboroma nyanabia bo so o bipipoki apu mamgba nwọ pirime. 10 Tamuno Be piki o se Gele Agbamiebo nwọ mieme, Melkizedek agbamiebo oru mi bụ.
      
Biki Obuda be Beri Jine
      11 Min bere mi bu wa dukobia ye bakame, okuma ani duko belema o piribia oku mi bufukamame. 12 O yedawo lasa biri mi nwọ diki okuma, oye se jin apu die gbeinme, aninakaraka o biabe jin apu pa Tamuno okwenin mi be tatari-dawo-a ye ma se o die. O kuro fiye nwọ fi gbein siki o pa awomeni bara nwọse ndoabe. 13 Ndomengi kenge nwọse fiye mie fiaribo goyegoye inibo pa piki kala toku-e, inibo ma pa siye na ibiye na dawo nemike. 14 Okuma ineda kuro fiye fibia bo be, ori bo be senibo-e, ori ani ye koromaoku nwọ dawo nemisa bo-e, aniatibi o siye na ibiye na nwọ dawo nemisam.
6
 Aniokuma, o ye wa toroko mun ogulasa apu dawoye bu so Kraist Be bie so, se tatari oku mi se obu piri. O ye wa yebusoka firima bu barasin se Tamuno Be bereni. 2 Mengisara na, bara se tibi ogono gbana na, fiapu fibusi se mi na; piki simegbamaso berekon mi gboloma diayema no bolo siki ngisi o dawo borosa ye-e. 3 Ó ye wa toroko mun! Min mi ani wa miebia ye-e, Tamuno Be boro nemikase bereni okuma. 
      4 Nde ani sarasara oku Tamuno Be bu kikisa apu ma nwọ pikibo, na ini sib u vinpiki-e nwọ be ye mi? Aniatibi oko sime apu ma ini gbori siki se Tamuno enekubu mi nwọ orisam, ini Tamuno Be bara ton-a belema nwọ nyana okisam, ini Fiafia Teme Be dikiri nyana borosam. 5 Ini orisam na Tamuno okwein mi ibime, ini piki bara na bobia buo mi be kuro mi so nwọ nemisam. 6 Maa ye mamgba nwọ bereni sosa apu ma Tamyn Be bu bikime bebe, gboribo soni bari ineda ini mie se ini vinpiki Tamubo Be damabo eke; aniatibi ini kpoto Tamuno Toku Be nwọse mgbesechin ogono bakubabe, piki belema amaogbo o bugererema abe.
      7 Ene sikina-sikina koro sarari kiri mi, nemikase fiye pakuma ania bie yedipi apu ma piri okuma, Tamuno Be ani belemame. 8 Okuma ani kiri mi nemikase obu na iga na kenge pakumame bebe, oko sime kiri yebusoke; Tamuno wori nime se ani pirime, se ani gbotubara dokibia.
      9 Okuma minea bu yela ikiapu, wa ikiapu, wa boro min bara mi se okwein-abi nwọ be soni, wa ibioku nemime na, omine ibitein belema nyname ani sime ominea duaboroma mi piri-a ye ma. 10 Tamuno Be karakarakaye miemie boke. O nwengi firi mi o se biebarama eke, o piki se obu o nyana belama mi diepakuma gose barachua o juo Kraistdukonwengiapu ma piri bara mi na, ani mioku soni o pa barachua ini piriari bara mi. 1 Wa ibioku bime na omine mgba pa piki bukuroma mun kuluma mi nwọ la, ngisi o barasin ma, miese o toruse dikiari ye goyegoye o nwọ nyana okibia bara. 12 Wa bike omine ikula, aninakaraka, wa bime o bereniapu ma simeoku sime se ye inema, aniatibi ini mi Tamuno Be bereni aye ma nwọ nyana okibia ye-e.
      
Gbarimaka Tamuno Yebereni Mi
      13 Tamuno Be yebereni Ebraham be piri siki ori oria ere nwọse yekarifime, na o bereni o piri ye mi a nwọ miebia, aniatibi o nengi se o se yekarifibia jinbo ofori-e. 14 O nwọ beme na, i belemabia, a miese i furo bie pakabobia apu ma bakabia.” 15 Ebraham be o ye inemame, ani-erechi Tamuno Be bereni o piriaye ma o bara lame. 16 Tomoni bo yekarifiarik siki, o nengibo ere mi o se yekarifibia ye-e, tomoni piki yekarifi nwọse ini jineari ye nwọ mie kuroma-kuromame. 17 Tamuno Be o bime o diebelema se o yebereni piri apu ma piri na o kubie dinma eke o bereni ini pirisa ye mi bu. Anierechi ori oria ere se yekarifime na o bereni ye mi o nwọ ie beinmabia. 18 ani bara bu maa mama ye ma Tamuno Be nwọse yemie kuromame, ani o bereni ye mi na o karifi ye mi na-e; mama ani ngisi dinma eka ye-e; o piki ngisi iruokon eke. Mine Tamuno Be bie duaboroma nyana sa apu ma ani opuma minea kubie kuromame kapuma wa torusedikiari ye mi olochiema. 19 Min wa toruse dikiari ye mi ani Iimo so se minea kubie pirime. Jikejikeke piki buokorome, ani piki sobie oputekewari mi be kikichua bite mi tolu boro mun bieju tonbu tonbu sime anga mi so lame. 20 Minea tibi gose Jizos Be tatari anianga somusam, o bo Gele Agbamiebo nwọ some, ani Melkizedek be agba mie oru mi bu.
      

Melkizedek Agbamiebo Be
7
 Be Melkizedek Be borosa siki bu Salem amanyana bo-e, piki Gele Tein tamuno Be agbamiebo-e. anisiki Ebraham be omu mun se ton-a amanyana-apu nwọ be se vinpikibo ari ogbo, Melkizedek Be pakamun ori na iriame, se o belemane. 2 Anisiki Ebraham be omu mi bie ofoinbo aye mangba nwọse oyi-a kiri die se gbori kiri se Melkizedek Be pirime. Mi Melkizedek Be ere mi fieariye, tatari ye, “Karakaraye mie Amanyanabo”; oria ere mi piki fiearye ani “Deinma Amanyanabi” aniatibi o da aria ma Salem mi fieariye ani deinma-e. 3 Melkizedek Be o dabo na nyengibo na nyanake, o pakabo furo nemibo piki ofori-e; ini o yi siki na o fi siki na nemibo piki ofori-e. Anierechi Tamuno Toku Be simeoku mi o simeoku-e; ori agbamiebo so gbamasome.  
      4 Melkizedek Be opuse la bara omine orisam, mina ereso opu dabo Ebraham be omu bie ofoinbo aye ma oyi-a kiri die, se gbori kiri se Melkizedek Be pirime. 5 Oloko mi tonme na Livai awoma be agbamieapu Izrel awo ma bara oyi-a kiri be gbori kiri nwọ oki, ani mi diepakumame na ini ina ama apu ma bara maa aye ma nwọ okime, kokoma ye-e, ini soni Ebraham furo bie apu-e nwọbe  soni. 6 Okuma Melkizedek Be Livia furo bie pakaboka bobe Ebraham be bara oyi-a kiri be gbori kiri nwọ okime, Melkizedek Be piki Ebraham be nwọ belemame, ani Tamuno Be yebereni piri bo be. 7 Pikipikiye ofori-e na nwọ belema se jinbo piri bo be opusotein o belema mi se piri bo be nengime. 8 Livai furo bie pakabo agbamieapu ma gbolomaye okuma, oyi-a kiri be gbori kiri nwọ okiari apu ma, inimgba fibia apu-e okuma Melkizedek be gbolomaye bu, oyi-a kiribe gbori kiri nwọ oki bo be dumo gbamaso Bo-e, fiafiadiri mi duko wa piri bara bu. 9 Nwọse ani be na, Ebraham be oyi-a kiri be gbori kiri mi gbem siki, Livai (ani o furo be apu ma oyi-a kiri be gbori kiri mi okiki bo be) soni o gbeinme. 10 Aniatibit Livai be ani siki ma ini o yike, okuma, nwọse ani be, na ori biejudabo Ebraham be oju bie ori omi-e, Melkiziedek Be ori na iria siki mi.
      
     
     PICTURES
      
      
      
      
      
      
      
      
      
      Hibru Beretibi mi be ribidaye (Hib 7.11)
      
      11 Livai furo be apu ma agbamie oru mi bu ani ini Oloko mi chua se Izrel-apu ma piri ye-e. Mioku, nemikase Livai furo be apu ma agbamie oru mi, mieye bu kara gbasi okuma mgboku jin Melkizedek agbamie oru bari bupalimaye so eke, Eron agbamie oru mi sikima okuma. 12 Mioku, agbamie oru mi dinmasam nwọ be siki, oloko mi soni dinma bgeinme. 13 Wa Nyanabo Be, obu ini maa ye ma dukoary bo be, jin se be bo-e, piki o pakabo se mi be bo ma jin siki agbamiebo soke. 14 Wa ibiokuma nemine na Jizos Be Juda se be bo-e, anisiki Mozizi be agbamieapu ma bere dukoari siki ani se mi o se chua goke.
      

Melkizedek Be Kike Jin Agbamiebo
      15 Bere mi ani belepaka teinsam, na Melkizedek be kike jin agbamiebo pakabosam. 16 Tomoni oloko bun a piki inia yeton bara bu o weri boro bo agbamiebo soke, okuma sime gbaso dumo mi be kuro mi bu-e. 17 Aniatibi fiafiadiri mi nwọ beme, “I agbamiebo so gbamasobia, Melkizedek Be oru mi bu.” 18 Aniokum, olomu oloko mi ini ani se anga pirisam, aniatibi ani kuroke piki yesoke. 19 Aniatibi Mozizi Oloko mi ineda mie eke, ye bo karagbasiye nwọ so. Mioku ibitein torusedikiye bow a pirisam, ania bu mi wa boro bo Tamuno Be na kpekisa ye-e.
      20 Anibe jinye, Tamuno Be yeberenime. Isiapu ma agbamieapu so siki oko sime Tamuno Be mina ere se kuroma yebereni mieye ofori-e. 21 Okuma Jizoos Be, kuroma yebereni bu mi o boro bo agbamiebo so ye-e, ani Tamuno Be nwọse o be siki bu,
      “Nyanabo Be o miebioa ye bu mina ere se
      Kuroma yeberenime, ngisi ori okubie dinma eke:
      ‘I agbamiebo so gbamasobia, Melkizedek Be oru mi bu.’22 Aniokuma, mi kiri ye mi, pirime.
      23 Jin kiriye piki omi-e; isi agbamieapu, ma ini bakame ini fime nwọ be ye gose, ini bari ineda inia firima nwengimamunke. 24 Okuma Jizos Be o dumo gbamasome, oria agbamiebo firi kiri mi ani piki sababoro mun jinbo lake. 25 Anierechi ori ineda obu boro Tamuno Be dokima muari apu ma duaboromame, mioku na piki siki mamgba na, aniatibi o dumo gbamaso ye erechi, siki mamgba ori inia tibi gose Tamuno Be na okweinmabe.
      26 Aniokuma, Jizos Be ani minea bupalimayema mie pele w piri Gele Agbamiebo Be-e. Ori ani fiafia Bo-e mieirima anikanika si obu ofori-e; siapu ma bu ini o sikima se ori oki iwo mun soma boro korosam. 27 Isi gele agbamieapu ma simeoku ori oko simeke; ani enebene-bebe tatari inibo sima goese agbamie so siki; piki bo tomoni ma sima gose agbamie mi, gbori siki o nwọse abgamieme, ani gbori siki mi kenge-e, ani ori se agbamie siki mi-e. 28 Mozizi Oloko mi miemieye bu karagbasika apu ton se gele agbamieapu mieme; okuma Tamuno Be oria ere se kuroma bereni ye mi, ani Oloko mi chua boro se bo ye mi; Toku Be tonme, ani miemieye bu karagbasi bo be-e.
      
Jizos Minea Gele Agbamiebo Be
8
 Wa dukoari beretibi ani, na wa okosime Gele Agbamiebo nyaname, sobie Amanyana-ngada mi be a mabara-anga bu o kponji sime warabe. 2 Ori ani Fiafia Tein Nyo mi bu sime firnwengiari Gele Agbaniebo be-e, ani Nyanabo Be barana pike kokoma ikowari mi bie, tomoni bo pike ye mike.           
      3 Gele Agbamiebo goyegoye diepiriya na nama na se agbamie Tamuno Be piri pirime, ani-erech gbarimaka bara bu, minea Gele Abgamiebo be soni ye oki se agbamie Tamuno Be piribia. 4 Jizos Be neminkase tomonikiri simeokuma ngisi ori agbamiebo so eke, aniatibi Juapu Olokoma sime bara se agbamieari apu ma ini omi-e 5 Agbamiepau ma nwengi firi mi ani se sobie ani sime oku mi otoma, se dikida bara bu mieari ye-e. Ani Mozizi be bu soni ani simeoku mi-e. Ori Oboku Ikowari mi nama-e ton-a siki Tamuno Be nwọse o beme, “Toru kweinma tundu mi ogono i ori ye mi simeoku nwọse ani nma.” 6 Okuma mioku ini agbamiebo firi nwọse Jizos Be pirisam ani ibitein iniaye ma nengi ye mi, o nwengi Tamubo Be na oria tomoni ma na ogboku koroma oboku mi ibioku mi ani ibioku-e; aniatibi ibitein yeberenibipi bu ani weri mieme.
      7 Tamuno Be nemikase tatari oboku mi bu irimaye dokiboka okuma, mgboku ori main karam oboku nwọ bi eke 8 Okuma Tamuno Be oria tomoni ma bu mieirima dokibome nwọ be ye gose o nwọ beme,
          Nyanabo Be nwọ beme, “Siki mi ani bobia,
          air iya tomoni Izrel-apu ma na Juda apu ma na iwo oboku 
      mi nwọ fibia.
      9 Min oboku mi ari inia biejuadapu ma na fi oboku mi 
      simeoku sime eke  
          ari ene a barana ini oki pakumabo me Ijipt ama mi bie 
      bu. 
          Air ini na fi oboku mi ini nwọ duko nwengike,
          ani –erechi a tourse inia bu weike,
      10 Nyanabo be piki nwọ beme, min ari Izrel-apu ma na fibia 
      oboku mi-e bobie enema bie!
           Air iya olokoma se inia koromama bie chuabia,
           pikina ari se inia kubiema bu gieinbia,
           Air inia Tamuno sobia, 
           ini piki iya tomoni nwọ sobia.
      11 Inia bie gboribo soni bari ye se inibo juo ama
           Kububo anikanika inibo na gbori se bie pakabo bo die eke
      	na,
            ‘Wa Nyanabo Be nwọ nemi’.
            Aniatibi inimgba i  nemibia kalatoku by sakimun 
         	seniteinbo nwọ la.
      12 Ini miesa si ma bu a barasin ini piribia,
           se a bari piki inia mieirimama nwọse biekoroma eke”.
      13 Tamuno Be min bara mi nwọse iwo oboku miesa siki, ani fieme na o tatari ye mi nwọse anga pirisam, olomusa ye bara bu, olomusa ye goyegoye ani boloka borobia.
      
      
      
Tomonikiri Na Sobie Na Be Teke Bara
9
 Tatari oboku mi bie tomoni se Tamuno tekebia bara be oloko omi-e, tomomi karakarama sime Tamuno Be tekebia nyo. 2 Anianga gbori ikowari ini nwọ namame. Tatari bie mi ini nwọse ani chinme Fiafia Nyo. Ania bie simeariye ani tonjie-gbanaye na debul na piki ini se agbamie Tamuno Be piri fituru mi na-e. 3 Main karama kikichuabite mi obuju sime ikowari mi ini nwọse ani chinme Fiafia Tein Nyo. 4 Ana bie goli-goli agbamie-edeni omi-e, ania ogono in kunu dokima agba miemie nyo mi, piki Oboku Igbe mi na ini goli se ani mgba obolo ye mi, ania bie (manna) sobie korobo fiye mi gbori goli-goli omongo bie omi-e, Eron be oria inyanya chua amgbara mi na, piki oloko ma ara ogono gien mama dupari pekere ma na. 5 Ani Igbe mi be ogonoju cherubim nwọ chin enjelapu omi-e, se tomoni die na Tamuno Be anianga ori omi-e, aria pamba ma ari nwọ finji anianga mi jume ani Tamuno Be sibubarasin tomoni piriari nyo mi. Okuma wa min siki mi bu gbumma maa ye ma nwọ duko eke.
      6 Ye ton koromasa bara bu, agbamieapu ma enebene-bene so mun toroko da bie mi bu inia firima nwengi-nwengi-nwengime. 7 Ton bu sime tein bie mi okuma Gele Agbamiebo be kenge mi kura bu bgori siki kenge nwọse ania bie so so ye-e. Ani siki mi bu o nama pulo oki se oria sima na piki tomoni ma be sima gose agbamie Tamuno Be piripirime, ani nemika bara bu ini mieari si ma. 8 Fiafia Teme be maa ye ma nwọse bubelema wa dieme na ani ikowari mi pa chie warasiki, ateli ofori-e, tomoni boro mun Fiafia Tein Nyo mi la. 9 Min siki mi be bere ani min mi diepakumari ye-e. Ari fieariye ani, diepiriaye ma na ini se agbama nie Tamuno Be piri namama na ari ineda kara bara se Tamuno Be tekeari apu ma kubie ma miefiafiama eke. 10 Aniatibi fi nab u na piki ton ton-a busikiri miemieaye na kenge mi ini miebia ye-e nwọ be siki. Maa mgba ogono paka se toruse ori ari oloko-e, kala siki kenge se sime mun tamuno Be ye, mamgba mie iwomabia siki mi labia ye-e. 
      
      Picture will be here
      
      
      
      
      
      
       
      Ikowari anijanika kobirima nyo (Hib 9.11)
      
      11 Okuma mioku Kraist Be ori ibi aye na bosam Gele Agbamiebo bara bu ani wa mianga nyana borosa ibi aye ma-e. O sime firinwengiari ikowari min tomonikiri mi be ye mi nengi piki kara teiin ye-e. Tomoni pike ikowarike piki mi tomonikiri mi be yeke. 12 Ori obori pulo na ayamburama owoi nambulo pulo na nwọse o bara olo munke, okuma oria oju pulo, mi o se mine ekere pakumabo gbaso ye mi. 13 Obori na owoi nambulo pulo na, piki ini dokimasa ayamburama nambulo fonma, nwọse pulasa apu sana okuma, ani ini miese ini teme bu fiafia-fiafiame, inia teme-anga be fiafiaka mi bu. 14 Oko sime nama pulo nemikase ani sime bara bu, kuro nyana ani bara se tomoni mie fiafiamame nwọ be okuma, Kraist pulo mi kuro nyana teinme minea kubiema nwọ miefiafiama bu! Ori oria mieiriima nyanaka oju mi nwọse minea tibi gose agbamie Tamuno Be pirime Fiafia Teme Be kuro bu ani dumo gbamaso bo be. Ani min bu oria pulo mi minea kubiema  nwọ mie fiafiamame, miese wa bai yebusoka agbamie eka bara, se firinwengi dumo sime Tamuno Be piribia oku.
      15 Min mi fieabe na Kraist Be mi Tamuno na tomoni na ogboku chie bo be-e, ori iwo oboku nwọ mieme miese Tamuno Be chin okisa apu ma bo simegbamaso belema ma diaokibia oku, o bereni na o se ini piribia nwọ be aye ma. Min mi miebia, aniatibi Kraist Be o fisam, oria fi mi tomoni pekere pakumabobia ini mie siaye ma bu, tatari okoma kiri mi bu. 
      16 Wari ton gbolomaye bu, ani bugbeine nwọ mina wari tonsa bo be o fisam nwọ be ye mi doki nemi. 17 Ori bo be nwọ dumo warasiki o ton wari mi miemieye nyanake, ani bo o siki nwọ lasam bebe o ton wari kiri okibia. 18 Anierechi tatari oboku mi soni ineda yebuso eka ye-e, pulo osunka simeogbo. 19 Tatariye, Mozizi be chuakoroma Oloko mi bie sime aye mamgba o nwọ dukopakuma tomoni ma piri so siki, o bo owoi  nambulo ma pulo mi nwọ oki mengi se ani gwa; se ani seni Oloko diri mi na piki tomoni ma na saname. Hisop na piki pulopulo owo na mi o seni ania bie su se ini sanasana ye-e. 20 O nwọse ini beme, “Min ani Tamuno Be se o piri na o koko nwọ be oboku mi miekuroma pulo mi-e.” 21 Ani gbori bara bu, Mozizi be pulo mi se Oboku Ikowari mi bu na piki tekewari bie firinwengiaye mamgba bu saname. 22 Kokomaye-e, Oloko mi sime bara bu, ini polu se yegoyegoye miefiafiamame, piki pulo osunka simeogbo sibubarasin piri ofori-e.

Kraist Be Mie Agba Mi Ani Si Dekisinme
      23 Ini nwọ sobie dikida mieariye ma, ani ini se ari miefiafiabia oku-e nwọ be siki; okuma sobie-aye ma boju, ibitein agbama mi ari biari ye-e. 24 Aniatibi Kraist Be Somun anga mi ani tomonibo bara se mie Fiafia ma Nyoke, ani ini kokoma ya mi dikida mie ye mi. O so sobie munme, ani moiku o minea tibi goe Tamuno Be toroko chie sime nyo mi. 25 Juapu Gele Agbamiebo be kura-kura bu o nama pulo oki Fiafia Tein Nyo mi bie sosome. Okuma Kraist Be o ton-a siki se somun obu se agbamieke, 26 Anika okuma mgboku tomonikiri mi teme siki ngisi saki, ton-a siki o nwọse torusiorisam. Aninakaraka, mioku, bubuo be kuluma mi bo kpekisa siki, ori obu se agbamieme, segbori siki kenge bu si sikiri sinbia erechi. 27 Tomonibo goyegoye gbori siki kenge nwọse fibia, ani mi boro siki, Tamuno Be berekon inibo piribia. 28 Ani gbori bara bu, Kraist Be soni ini o se abgamieme gbori siki bu, se ton-apu si deki sinbia erechi. O piki main karama bobia, si dekisin goseke, okuma sime o koruari apu ma duaboromabia erechi-e. 
10
 Juapu Olokoma, kara piki kubie se bugbane gbein kokomaye ma be-a yeke; ani papa toroko bolia ibiaye ma buaye diepakumari ye-e. Maa gbori agbama kura-kura bu ini ari mie bgamasome. Nde aniokuma, Oloko mi ineda bo maa agbama mie senio Tamuno Be damabo apu ma miese ini mieye bu karabia oku? 2 Nemikase Tamuno Be tekeari apu ma inia sima bu ini ini miefiafiamasam nwọ be okuma, mgboku inia kubie bu ini si mieme nwọ be berebarasi ini bari nwọ nyana eke, agbamie piki bari sime-ke. 3 Ani sime bara bu, ye simieoku-simeoku soni, agbama nwengiari firi ani kura-kura bu tomoni ma be sima nwọse inia biekoroma mi-e. 4 Aniatibit owoi nambulo na obori na pulo ineda sima dekisin eke.
      5 Ani mi gose Kraist Be tomoniki mi bo-e ton-ari siki, o nwọse Tamuno be beme:
           “I agba na piriaye na nwọ bike,
           okuma oju i nwọ karakarama i pirisam.
      6 Ton-a nama se edeni ogono mie dokima agba 
           Anikanika si miemieye dekisinbia agba i nwọ dokike.
      7 Ani sikio a nwọ beme, ‘Mi iri-e, yei Tamuno,
           i bi ye mi miebia erechi,
           Oloko diri mi bie ini i gbolomaye mi gieina bara bu’. “
      8 O tatari nwọ beme, “ Agba na piriaye na i  nwọ bike, ari piki i bubeleke, anikanika se agbamie-edeni ogono dokima nama na, se piki sima nwọ dekisinbia agba na. Min mi o nwọ dukome, Oloko mi duko bara bu ini agba mamgba nwọ mieabe nwọ be soni. 9 Anisiki o nwọ beme, “ Mi iri-e, yei Tamuno, i bi ye mi miebia erechi.” Ani Tamuno Be olomu agbama bubarasin ye-e se Krasit be abga mi nwọse aria toru dinmame. 10 Aniatibi Jizos Kraist Be tamuno Be bi na o mie nwọ be ye o nwọ mieme, mine mgba ini sibu wa miefiafiamasa, ori obu gbori siki mie agba mi bu, ani gbori siki bu o mie agba mi kenge-e.
      11 Juapu agbamiebo goyegoye enebene-bene oria firinwengi-nwengime, se ton-a siki bu ari gbori agbama nwọ mieme. Okuma maa agbama arid a sima dekisinke. 12 Ani simeoku-simeoku soni, Kraist Be sima gose, gbori siki kenge gbori agba nwọ mieme, yebuso gbasobia agba, anisiki Tamuno Be amabara anga o sime warabe. 13 Mioku ori anio sime koruabe okimun Tamuno Be ori na taraka apu ma nwọse buo seke ikasie mie o piribia siki la. 14 Gbori agba mi o nwọse siapu ma mie, se ini kara se piki fiafia gbasosam.
      15 Fiafia Teme Be soni onyechie wa pirisam. Tatary ye o nwọ beme. 
      16 “Min ari ini na fibia oboku mi-e bobia enema bie, 
           Nyanabo Be oko beme:
           Ari iya olokoma se inia koromama bie chuabia piki ari seni inia kubiema bu geinbia.”
      17 Anisiki o pikina nwọ beme, “A bari inia sima na simiemieaye ma na nwọse biekoroma eke.” 18 Anierechi ini nwọ sib u barasinpirisa apu ma, se si dekisinbia agba bari inia bupalimake.
      
Oye Wa Kpekim Tamuno Be Damabo
      19 Aniokuma, iya minapu, Jizos Be konfi mi bu, se min Fiafia Tein Nyo mi bie sobia embe finji wa pirisam. 20 Ori iwo ateli nwọ finji wa pirisam, dumo dumo ateli, nyo kikima bite mi bu boro, ani fieariye, oria oju bu boro mi-e. 21 Tamuno wari mi dikidikiari gbori opu agbamiebo wa nwọ nyaname. 22 Anierechi o ye wa karakara kubie na kokoma bereni na se kpekima Tamuno Be damabo, ini miefiama sa sibu oforika kubie na, piki fiafia mengi se sikirisa ojuma bun a. 23 O ye was kapuma wa kukpakumasa toruse dikiariye mi nwọ olo, aniatibi wa ineda kubie se Tamuno Be bugbanabia na ori ineda o bereniye mi nwọ miebia. 24 O ye wa jibo-jinbo abala, balachua jinbo-jinbo piri, se  belema na ibi yemie na nwọ diepakuma. 25 Mine be iria gboloma miemieye mi bu o barain ma, ani dapu mieari oku mi. Aninakaraka, o ye wa jinbo-jinbo kubie kuroma tein, omine orime na Nyanabo Be Ene mi ani bo kpekiabe.
      26 Aniatibi se sime dekisinbia jin agba bari ofori-e, wa nemikase kokomaye mi nemiso se, pa si pa si miemamuabe bebe. 27 Aninakaraka mioku konye, ani balafa bu sime boari berekon mi nwọ koru mi-e, piki balafama fini mi na ani Tamuno Be na tuburu apu ma dokimabia ye mi! 28 Mozizi Oloko mi duko ye mieka bo goygoye ini bame dikitibifoin oforika bara bu, mama apu ani kanika tere-apu onyechieme bebe . 29 Ade aniokuma, ani paka Tamuno Toku Be dikisimabo piribia oku? Yesoka bara nwọse Tamuno oboku pulo mi nwọ oki bo be, sibu inibo miefiafiama ye mi? dikibugerere Teme Be nwọ wolo bo be? Inibo labia opu bufuka si labia oku o nwọse biekoroma! 30 Aniatibi min mi duko bo be wa o nemime, na, “A sowu bibia, a pikina gbeinbia,” piki nwọ be bo be na, “Nyanabo Be o berekon oria tomoni ma piribia” 31 Ani opuma balafama ye-e, biki mun dumo Tamuno Be bara bie so mi.
      32 Borosa siki mi bu ani omine na simeoku mi o nwọse biekoroma. Ari enema bie Tamuno Be enekunu mi bia bo o sarama so simi o ton-a torusiori orime, ani-e beso, ani bubalabala mi bie o nengima ye ofori-. 33 Da Siki ini amagbo o wolo se piri bugbeinka bara se o miemieme, da siki bu o piki bukarakarama inia bu so totrusiori mi ori bibime, ini min bara mi nwọse mieari apu ma. 34 Ikoli bie sime apu ma torusiori ma o nwọ diki tibifoinme, o nyeanaye ini nwọ ofoin oki siki o piki ari be fa nwọ inema inemame biebele bu, aniatibi o nemime na omime ibitein ye pa nwọ nyana warabe, ani simegbasobia ye mi. 35 Anierechi o kuro kubie nyana, aniatibi opu gbeinye ani nwọse bobia. 36 Omine inema nyanabia miese o Tamuno Be bi ye nwọ miebia bara, piki bereni ye ma nwọ nyana bobia oku. 37 Aniatibi, fiafiadiri mi duko bara bu. 
      “Pa siki kalaye borobia,
      Bobia bo be o bobia;
      O siki fama eke.
      38 Iya karakara tomoni ma, ani simeoku-simeoku ini bereni nyana bia se dumobia;
        Okuma nemikase inia bie vinpiki obudabo omi-e bebe, 
      ari inibo diki bie bele eke.”                 
      39 Mine viipiki obuda se fabia apuke. Aninakaraka, wa bereni nyaname se duaboroma nwọ nyanasam.
      
      
Bereni
11
 Bereni nyana mi ani wa torusedikiaye ma wa nyanabia nwọbe ye mi nemi kpainma mi-e, piki wa ineda orieka ye ma soni wa nyanabia nwọbe ye mi buokoro na-e. 2 Bereni bu ani olomu siki be apu ma boro Tauno Be bubeleye mie ye-e.
      3 Bereni bu mi wa boro kainbo ye-e na tomonikiri mi Tamuno okwein nbu mi ani boro teme ye-e, ani-erechi toruseoriaye ma,toruseorika yebu ari boro teme ye-e.
      4 bererni bu mi Ebel be ibitein agba mie Tamuno Be piritein Ken be nengi ye-e. Oria bereni bu Tamuno Be boro obu ibi ye dukome se karakara tomonibo nwọse o chinme, aniatibi Tamuno Be bara na oria diepiriaye ma nwọ da okime. Oria bereni mi bu Ebel be o pa okwein-abe o fisam nwọbe soni.
      5 Bereni mi miese Enok be fika ye-e. Aninakaraka ini ori oki iwo Tamuno Be damamume, se gboribo so bari ori orike, aniatibi Tamuno Be ori okisam. Fiafiadiri mi nwọ beme na ini Enok be oki iwoka siki o Tamuno Be bubeleye nwọ mieme. 6 Ineda Tamuno Be bubeleye miebia bo ofori-e bereni oforika okuma, aniatibi Tamuno Be damabo ari bo goyegoye inibo tatari berebibia ma ori omi-e, o piki gbeinye se o dokiari apu ma piri pirime.
      7 Bereni mi miese Noa be Tamuno Be berijine mi nwọ naa ye-e, toroko ju bobia yebu ani ori ineda orika ye mi. o Tamuno Be bipipoki se aru ikasi se obu na o furo mi na nwọ duaboromame. Ani I bu beresi sime tomonikiri mi pirime, se Noa be Tamuno Be bara bereni bu boro bo karakara miemieye mi nwọ nyaname. 
      8 Bereni mi miese Tamuno Be Ebraham be chin siki, o bipipoki se paka so o bereni na o se o piribia nwọbe ama mi mun ye-e. Ori oria ama mi koroma some o mun-ari nyo mi nemika bara bu. 9 Bereni mi o miese o bianbo bo bara nwọse Tamuno Be bereni o pirisa ama mi bie anga ye-e. Iko-a-warima bie ori angame, ani Aizik be na Jekob be na soni mie oku mi-e, ani gbori bereniye mi Tamuno Be bara nwọ nyana apu ma. 10 Aniatibi Tamubo Be bara na ton se nama opu ama mi Ebraham be koru sime ye-e, simegbaso chuku chua dupari nyana ama mi.
      11 Bereni mi miese Ebraham be ineda bo dabo nwọso ye-e ori opu ma olomusam nwọbe soni, Sera ma soni bari ineda piki awo nyana-eke nwọbe soni. O kubie se Tamuno Be bu gbaname na o bereni bara mi o nwọ miebia. 12 Ye miemie bara bu Ebraham be o fisam nwọbe soni, be gbori bo be bu mi ton-apu bakama sara pakabo lolie sotoru sara oku nwọse sara ye-e.
      13 Bereni bu mi mina tomoni mamgba sime fi ye-e, Tamuno Be bereni ini piri aye ma ma inia bara lake, okuma ini sasaju bu sime ari ori piki arid a okime, ini piki belema duka pakumame na ini bianbo apu-e piki igoni apu-e tomonikiri mi bie. 14 Maa aye ma okwein apu ma belema dukome na ini toru se inia barakubu se nwọ dikiabe. 15 Ini sime ini koroma sosa se mi be koroma nwọ konke, ini nemikase oko sime koroma nyana okuma, mgboku ini acho doki se vinpiki sosam. 16 Aninakarak, ibitein Se mi ini doki ye-e, ani sobie ama mi-e. Anierechi Tamuno Be ani o bugereremake inia Tamuno nwọse o chin mi, aniatibi o Se karakarama ini pirisam.
      17 Bereni mi miese Ebraham be oria toku Aizik be se agba mie Tamuno Be piri ye-e, Tamuno Be Ebraham be dakiki siki. Ebrahma be mi Tamuno be yebereni piri ye-e, ani soni o bukarakaramame oria ngeri toku be nwọse agba mie. 18 Tamuno Be nwọse o beme, “Aizik be bu mi ibu pakabobia apu I nwọ nyanabia ye-e.” 19 Ebraham be o koromame na Tamuno Be ori ineda fibu Aizik be sisemabia, se ye dukobara bu, Ebraham be o kokoma fibu piki Aizik be nyanabome.
      20 Bereni bu mi Aizij be boro belema bereni Jekob be na Iso be na piri ye-e.
      21 Bereni mi miese, Josef be fi-e ton-ari siki Josef owuapu nwọ ma bu bobo nwọ belema ye-e, ori oria amabara nwọse obu dachienma se kpereki Tamuno be tekeme. 
      22 Bereni mi miese, Josef be fi-e ton-ari siki, Izrel apu ma Ijipt bie pakasobia nwọbe bere duko ye-e, piki se oria oju mi miebia bara nwọ duko ye-e.
      23 Bereni bu Mozizi be yiapu ma o se biome, ini oui tere akalu karama siki bu. Ini orime na ori ibi toku-e, ani-erechi amanyanabo be tonye mieka mi, ani inia balafamake.
      24 Bereni mi miese Mozizi be bo ogu la siki, o berenike ini Fero ba ma toki se o chin. 25 Tamuno-a tomoni ma na gboloma torusiori mi o bubeletein mun boka siki se si bie butima mi nengime. 26 O koromame, na Mesaya Be gose ini tomonibo pua mi ibitein Ijikt bie sime ngo mamgba nwọ nyana mi nengime; aniatibi ori o torumgbolu mamgba nwọse toroko bobia gbein-aye ma bu werime.
      27 Bereni mi miese Mozizi be Ijipt weriso ye-e amanyanabo be igani nwọ dikibalafaka bara bu, o bari vinpiki, mun dukuke, o toruse oririka Tamuno Be orisam nwọbe barabu. 28 Bereni mi miese Sababoro Alali mi o nwọ ton pakuma ye-e, se tonme, na ini pulo mi se book ma bu tan miese fi mi be Enjelbo be Izrel-apu ma be tatari yi-owuapu awo nwọ ba-eka bara.
      29 Bereni mi miese Izrel-apu ma kpoinkpoin kiri bu nwengi oku nwọse Awuwu Toru mi sababoro ye-e; Ijipt apu ma bara mi nwọ mie doki siki mengi mi ini mini okime.
      30 Bereni I miese Jeriko ama onuma bikikoro ye-e Izrel apu ma sonome-a din nwọse ari nwengi kelemaso bu. 31 Bereni mi miese ini sefi Rehab ma baka ye-e, ini Tamuno Be bipipokika apu ma nwọ ba siki aniatibi ari ikiapu bara nwọse ama-enye-e mun Izrel-apu ma omkime.
      32 A pa dukoma mun be? Siki bari ofori-e Gidon be na, Berak be na, Samson be na, Jefta be na, Devid be na, Samuel be na, piki ikiankoroapu mamgba na bere nwọ duko. 33 Bereni bu ini weri bebe se se mamgba na owuso se ari nengimame. Ini karakaraye nwọ mieme se Tamuno Be bereni ini piri yemi nwọ nyana bome. Ini odum (chiriba-ma) bipi nwọ gbeinme. 34 Owoi-a fini nwọ binmame, okolagiji bara poko some, ini inyo nyanake okuma ini kurome ini omugbin kuro nyaname, se jinse owunima nengimame. 35 Bereni mi bu eremenima ini na pakumapu ma nyana bome, ini fibusisema apu ma. Isiapu ma ini bunyana mi nwọ okidukuke se torusioribu weri fime miese ini fibusise mun ibitein dumo bie sobia erechi. 36 Ini be dapu ini nwọ kombo piki ini fomume, ini koli seni dapu ikasi se ini oki ikoliwari bie chume. 37 Ini dupari se ini gbinme, ini fikifiki se ini seni main pume, ini okolagiji se ini bame ini anana anikanika obori oju apura chua nwengima borome igwein, torusior piki sibara nwọse ini na angame. 38 Tomonikiri mi ibi ni pirike! Owu bie mangi apu sime oku ini nwọ se gelegelema borome eleogboma bie na chingi ogonoma nab u, kiri bie sime pokoloma na buku ma na bie anga ma borome. 
      39 Minapu mamgba inia bereni bu inuma aye ma laoku diki. Ani soni Tamuno Be bereni ini piri aye ma inia bara lake, 40 Aniatibi Tamuno Be ibitein bara nwọse yeton koroma wa pirisam. O ton bara ani mine iniabu so siki re, ani ini ini miese ini karabia ye-e.
      

Tamuno Mina Da Be
12
 Mine okuma, min opu tomoni kpo mi onyechie wa gbori kelemame. Anierechi,  o ye wa ateli mi bu kikichua wa piribia yegoyegoye na piki kapuma wa olochiema si mi bie minea busin, se o ye wa minea kubie labara se minea toroko sime arudua mangi mi kon. 2 O ye wa minea torumgboluma seni Jizos Be bu weri ani minea bereni mi bubu serere Bo be, saki bu okimun kuluma la. Mgbesechin mi ani o miese ori obudake! Aninakaraka, sime o koruari biebele mi gose, mgbesechin ogono fimi be bugerere mi soni ori ani se yechinke; se mioku, Tamuno amanyana-ngada mi be amabara anga bu o kponji sime warabe. 
      3 O tolu boro aye ma o nwọse biekoroma; siapu ma taraka se o werima laoku mi! Anierchi o berenima ominea kubie loko miese omine obuda-eka oku. 4 Aniatibi omine be si na owuso mi bu, ma o so mun ini o babia eke lake. 5 Tamuno Be oria owuapu awo bara bu kon o piri kubie kuroma okweinma o se biebaramase?
      “Iya took, torukweinma Nyanabo be I datekerema ari siki,
       piki kubie lokomama ori I diki igani ari siki.
      6 Aniatibi Nyanabo be o datekerema se o belema bo 
      	goyegoey nwọ piri pirime,
      piki o toku bara nwọse okibo goyegye nwọ fomu fomume.”
      7 Dabo Be owuapu awo bara bu o la ari bufukama o nwọ inema; aniatibi ominea torusiori mi diepakumame na tamuno Be oria owuapu awo bara o nwọse omine na anga-abe. Oko sime toku omi, dabo ngisi fomu-ekabo? 8 Oria kokoma owuapu awo ma fomu ye da bara mi o nwọse fomuye dake bebe, ani fieabe na, omine oria kokoma owuapau awoke, okuma dabo-tibi tonka awo-e. 9 Minea ojumini be da-apu ma ini bufuka se wa piri siki wa piki ini osisime. Ani mi nengima bara wa nwọse bu iderima minea teme-anaga Dabo Be piri se dumo gbeinme! 10 Minea ojumini be da-apu ma kala siki nwọse bufuka se wa pirime, ani inia bubele bara bu, okuma tamuno Be minea ibi gose ani miemie, miese wa oria fiafia mi bu diekiri nyanabia erechi. 11 Ini bufuka se wa piri siki, ani kururu se wa piripirime, biebeleke. Obuko, ani simeoku simeoku soni, ini ani bara se dagbukumasa apu ma karakara dumo kon apu ma be deinma mi be gbeinye nwọ nyana-nyaname.
      
Tetema Na Berijine Okwein Na
      12 Aniokuma, omine ominea inyo, bufasa barama nwọ deki chiema, piki inyo se ominea geregere ari buo ikpukuma bu chua! 13 Se o gbukuku kpapu atelima bie nwengima mun miese ikeli buomi anyin eka oku, okuma ini aninakaraka ani gwobia bara.
      14 O bukuroma tomonibo goyegoye na deinma bu sime, piki bukuroma fiafia dumokon, aniatibi ani forika se Nyanabo Be oribia bo ofori-e. 15 Ngisi Tamuno Be dikibugerere mi bu o vinpiki obudama. Ye gboribo soni vinpikibo aka chin nwọ soma, ani ania ari mi na seni pakabo bufuka se ton-apu piri ye mi. 16 Ye gboribo soni sefi dumo nwọ konma anikanika teme bu nwengika be dumokon ma ani Iso be mie bara mi, oria tatari owutoku kiri se gbori siki fiye nwọ fe bo be. 17 O nemi bara bu obuko o bime o dawu be belema nwọ nyana, okuma ini o de sikimame, aniatibi ori ineda o miesa ye mi dinmabia acho dokiboke, ori owu sara ani dokime nwọbe soni.
      18 Izrel-apu ma Sainai Tundu ogono bara se yelama dikibia bara o nwọse boke fini mi koriari siki mi bu, ani kanakana se piki ginigini nyo mi, irisi mi bie. 19 Odu mi kuroma fieme piki teme-anga be puku mina. Ani naa apu ma tekeme na ngisi ini bari jin siki se naama-e. 20 Aniatibi ini ineda o piri kuro mi inemake, ani nwọbe na, “Nama soni bu se ani tundu mi lamame bebe, ini dupari se o gbin ba-e. “ 21 Ori ori ye mi balafama so okuma, Mozizi  be nwọ beme, “I bu geregere-abe i bala piki fame!”
      22 Aninakaraka, Zaiyon Tundu mi o bolasa ye-e piki dumo sime Tamuno Be opu ama mi bie na ani sobie Jeresalem mi, ania kiri-a ma ende oyiasi finjifinji be enjelapu ma na. 23 O bo Tamuno Be tatari yi-owuapu awu ma inia biebele kobiria mi bie sosam, ani ere sobie giensa apu ma. Nweni mamgba be berekon Tamuno Be o nwọ damabosam, piki ini mie karamasa ibi apu ma temema na. 24 O Jizos Be damabosam, ani iwo oboku mi se oruton koroma bo be, piki ini sana pulo mi na, ani ibitein ye bereni bipi nyana Ebel pulo mi nengi ye mi.
      25 Anierechi onine obi, se okwein ari bo be poki dukukapu op nwọ soma. Aniatibi tomonikiri bie Tamuno oku poki dukuka apu ma bu nemikase boroke nwọbe okuma nde mineabu borobia oku wa nenikase sobie bu okwein ari bo be nwọ pokika okuma. 26 O puko mi tomonikiri mi jikeme ani siki mi bu, okuma mioku o yeberenisam na, “A piki gbori siki se tomonikiri kenge nwọ jike-eke okuma somi soni-e.” 27 “Gbori siki” nwọbe okwein mi, diepakymabe na teme aye ma ini nwọ jike se ari sinbia, miese ineda jike eka aye ma simebia bara.
      28 O ye wa aniokuma, miebaka be, aniatibi ineda jike eka amanyanakiri wa nwọ okime, ye wa miebaka be se o bubelebia bara nwọse Tamuno Be teke, mangima na balafa na bu. 29 Aniatibi minea Tamuno Be kokama ye dokima fini-e.  
      
Tamuno Be Biebelema Ye Nwọ Miebia-Oku
13
 O jinbo-jinbo belema bu sime ma mun Kraistdukonwengi minapu bara bu. 2 Ibioku se ominea warima bie igoniapu da oki mi o se bikoroma. Dapu ani bara ieme, se neika bu ibioku se enjelapu do okime. 3 Omine ikoli sime apu ma nwọse biekoroma, omine soni ini na ikoli bie omi-e nwọbe bara. O torusiori ari apu ma nwọse biekoroma omine soni ini na tousioriabe nwọbe bara.
      4 Nwenimgba osi se ama na ere na sime mi nwọ piri, debo na irobo na kubie se jinbo-jinbo bu gbana gbein apu nwọso, Tamuno Be o berekon ama nwengi apu na sefi apu ma na piribia.
      5 Omine igbiki belema dumo konma, se ye o nyana ye omineabu na deinkoro. Aninatibi Tamuino Be o nwọ besam, “Ngisi ari o weriso eke, ngisi ari o siki eke.” 6 Ye aniokuma wa kuro kubie nyana se nwọbe,
      “Nyanabo Be iya barachuabo-e,
      I balafa eke,
      tomonibo ineda cheye se I mie be?”
      7 Tatari o se toroko isun apu o nwọse biekoroma, Tamuno oku mi duko o piri apu ma. Ini dumokon se fi bara mi o nwọse biekoroma, se inia bereni mi o nwọ da-a. 8 Jizos Kraist Be biya o simeoku, ani mingba so o sime oku-e, ani o piki simegbasobia oku-e. 9 O berenima s kiri dieaye karakara acho mi bu o dairima. Ani ibime na o Tamuno Be dikibugere mi bu bo inyo nwọ nyana, okuma fiay oloko koko buke, ari olokoma koko apu ma ari barachua ini pirike.
      10 Juapu Tamuno teke nyo bu agbamieapu ma, fini kuro nyanake minea agbamieapu ma, ini kuro nyanake minea agbamie-edeni mi ogono, se abga mie ye nwọ fi. 11 Juapu Gele Agbamieboi be namama pulo mi nwọ oki Fiafia Fein Nyo mi somume ani sima gose miebia erechi; okuma namama ojuma ini nwọ dokimame ikowari mi obuju bu. 12 Min mi gose, Jizos Be soni opu ama mi obuju bu sime se fime miese ori oria pulo mi se tomoni miefiafiamabia erechi inia sima bu. 13 O ye wa aniokuma ikowari mi obuju o damamun se oria bugrerere mi diaoki. 14 Aniatibi mianga wa anaga gbasobia ama ofoi-e min tomoniki mi bie, wa toruse bobia ama nwọ dikiabe. 15 O ye wa, aniokuma, siki mamgba tokoni se tamuno Be piri ani Jizos Be bu wa boro mieari agba barabu. Ori ani Nyanabo Be-e nwọbe ye mi dukopakuma ani bipipekere ma mieari agba mi-e. 16 Ibi mien a barachua jibo – jinbo-jinbo piri na o se biebaramama, aniatibi ma aye ma mi Tamuno Be biebelema agba ma-e.
      17 O se torokoisun apu ma bipi o nwọ poki piki ini ton o piri aye ma o nwọ duko gbasome inyo saraka bara bu, ini inia firima be opoli ton Tamuno Be piribia nwọbe siki. O nemikase inia bipipoki okuma ini biebele nwọse inia firinwngibia, okuma ini ngiri se ani nwengibia anisiki ani mi ani barachua o pirieke.
      18 Minea tibi gose siki mamgba o teke bu sime. Wa ibiokuma nemime na minea kubie fiafiame, aniatibi wa bime wa siki mamgba karakaraye mi nwọ mie. 19 Anitein-anga a piki omine mgba tekeabe na o Tamuno Be teke o boloka siki bu I se piki o seinma.
      
Kuluma Teke
      20 Tamuno Be fi apu ma bie wa Nyanabo Jizos Be nwọ sisemasam, oria fibu boro Opu Anana Korubo so anabama piri bo eb, ani bu ini boro simegbaso oboku mi nwọ mie kuroma ye mi. 
      21 ye deinma nyana Tamuno Be ominea bu palima ibi ye goyegoye nwọ seni o piri, omine o bi ye nwọ miebia bara, ye o piki Jizos Kraist Be bu boro minea bu o bubele ye nwọ mie. Ye boma mi piki sime Kraist Be piri besiki-besiki bu! Amen.
      
Kuluma Okweinma
      22 Ari o tekem,e iya minapu, o deinma kubie kuroma oku mi now poki; aniatibi mi, a gein o piri ari diri mi opuma nangwoke. 23 A bime o nemi na ikoli bie minea numbireowu Timoti be o pakabosam, ori ibi se bo lame bebe, ari ori nab o omine na iriabia.
      24 Minea kerenibipi o nwọ seni ominea toroko isun apu mamgba piri, piki Tamuno-a tomoni mamgba na.  Itili bie sime minea-minapuma inia kerenibipi seni o seinmasam.
      25 Ye Tamuno Be dikibugerere mi omine mgba na sime.